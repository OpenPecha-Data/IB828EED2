༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W30106
ImageGroup:
ISBN:
11KG13743
7223015209
LCCN:
2005389100
Title:
གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང།
grub chen brgyad cu'i rnam thar dang zhal thang/
ཚེ་དབང་རིན་ཆེན་
Author:
tshe dbang rin chen
n/a
Descriptor:
Original Publication:
n/a n/a
Iha sa/
Place:
Publisher:
bod ljongs mi dmangs dpe skrun khang/
2005
Date:
Volume:
12
Total Volumes:
TBRC Pages:
Introductory Pages:
Text Pages:
Scanning Information:
n/a
n/a
Scanned at Tibetan Buddhist Resource Center, 150 West 17th St, New York City, NY
10011, US. Comments: 3/2013



ད་
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།། །
བོད་ལྗོངས་མི་དམངས་དཔེ་སྐྲུན་ཁང་



ཡོད་དདདདས་དབུ་བརྒྱག་ནས་འདོ|འི་དབང་
དོན་ཏོནན་སྤྱི་ཚོགས་རྒྱུའི་བདག་བྱས་ནས།
འགོ་བཞིན་མགོན་འདི་ཉིད་ན།
གོས་ཀྱི་



༄༅། ། གྲུབ་ཆེན་བརྒྱད་ཅུའི་རྣམ་
ཐར་དང་ཞལ་ཐང་།
ཚེ་དབང་རིན་ཆེན་གྱིས་བསྒྲིགས།
བོད་ལྗོངས་མི་དམངས་དཔེ་སྐྲུན་ཁང་།



图书在版编目(CIP)数据
八十四位大成就师唐卡集次旺仁青著,一拉萨:西藏人民出
版社,2005.8
ISBN 7-223-01520-9
I.八..I.次... 佛教徒一列传-印度-中
世纪-威语 N. B949.935.1
中国版本图书馆 CIP数据核字(2005) 第078052号
八十四位大成就师唐卡集
编著
责任编辑
美术责编
封面设计
电脑排版
出版发行
印刷
开本
印张
插页
字数一
版次
印次
次旺仁青
乌金群培
阿旺曲扎
阿旺曲扎
次央
西藏人民出版社(拉萨市林北路20号)
四川新华彩印厂
787×1092 116
7. 125
56
130千
2005年8月第1版
2005年8月第1次印刷
01-1,000
ISBN7-223-01520-9B-63
68.00 元
版权所有翻印必究



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
2



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



།
༢
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



* 1 j
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
མ་གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
བའི་



་་་་་
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌། །



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།
ག་



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



ནས་རྒྱ་
།
ཨ།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།



སྐོར་
ཨ།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་། །
༄༅



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



ཨ་།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།། (



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



ནམ
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



རིལ་
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།
༡.
ལྷ་ཡི་པ།



༢.ལི་ལ་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།
།
ས
ནམ
gr
༣. བིརྱ་པ། །



༩. ཌོམྦི་ཧེ་རུ་ཀ།
༄༅།།གྲུབ་ཆེན་བརྒྱད་ཅུའི་
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



མི
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༢)
ནི།
JIM//
༥. ཤཱ་ཝ་རི་པ།



༦. ས་ར་ཧ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



སྐྱེ་
*
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
*
༧. ཀཾ་ཀ་ལི་པ།



༨. མཱི་ན་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



རྒྱུའི་
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
ཀྱ4 5
* *
s3
༩. གོ་རཀྵ།



༡༠. ཙོ་རམ་གི་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༡༡. བཱི་ན་



༡༢. ཤནྟི་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༡༢. ཏིན།



༡༤. ཙ་མ་རི་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



པ
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༡༥. ཁད་ག་པ།



༡༦. འཕགས་པ་ཀླུ་སྒྲུབ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།
ལ་
བ
༡༧. ནག་པོ་སྤྱོད་པ།



ན
༡༨. ཨརྱ་དེ་ཝ།
་
༄༅།།གྲུབ་ཆེན་བརྒྱད་
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༡༩. ཐ་ག་ན་པ།



༢༠. ན་རོ་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༢༡. བྱཱ་ལི་པ།



༢༢. ཏིལླི་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།། །
ནི་ཀ་
རའི་
གྱི
ས
༧
ཀྱི
རྒྱུ
ན
བ
རྒྱལ
ནི
རྒྱ ཀྱི
་ , ༡་
།
ས ་ རྟ་
ས
ཚན
སྤྱི
ན་་་
ཀྱི
* ༩ ཀྱི་
ད
གྱི་པ
ཙ་
།
།
༢༣. ཙ་དྲ་པ།



༢༤. བྷ་དྲ་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



'
JA
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
བA8-
2
༢༥. རླུ་ཁན་རི་པ།



1:|:
ཀ་པ
༢༦. ཨ་ཛོ་གི་པ།
༠༠༠༠ ©་
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༢༧. ཀ་ལ་པ།
་
།
། 1
1:
ད
!
|:
/1:|:11
14L[L.
༧།་་
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༢༨. དྷུ་པི་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།
༢༩. ཀང་ཀ་ན་པ།



༢༠. ཀམ་པ་ལའམ་ལྭ་ཝ་པ།
i
ཚS81
&/t ༧ @
y
ཨ ་་གབ་ཆེར་བཆད་ནའི་རྣམ་ཤན་དད་ཞའ་ཤད་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༣༡. ཌིང་གི་པ།



༢༢. བྷནྟི་པ།།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༣3. ཏེན་པ།



༢༩. ཀུ་ཀུ་རི་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།། །།
༣༥. ཀུ་ཛི་པ།



༣༦. དྷ་ཡ་པ།
is
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།
།
༣༧. མ་ཧི་ལ།



༣༨. ཨ་ཚིན་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༣༩. བྷ་བ་ཧི་པ།



༤༠. ན་ལི་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།། །
༩ ༡. བྷུ་སུ་ཀུ་པ།



༩༢. ཨིནྡྲ་བྷུ་ཏི།
k
#
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༤༢. མ་ཀོ་པ།།



༩༩. ཏོག་ཙེ་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༩༥. ཀནྡྷ་རི་པ།



c༦. ཛ་ལེནྡྷ་རི་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་། །
༩༧. རཱ་ཧུ་ལ་པ།



༩༨. དྷརྨ་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༩༩. རྡོ་ཀ་རི་པ།



༥༠. མོ་དྷི་པ།
A
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།
༥༡. པང་ཀ་ཛ་པ།



༥༢. དྲིལ་བུ་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༥༣. ཛོ་རི་པ།



༥༤. ཙ་ལུ་ཀ་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།། །།
༥༥. གོ་རུ་ཌ་པ།



༥༦. ལུ་ཙི་ཀ་པ།
ཨ
1
སྒྱུg
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།
།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།
༥༧. ནིརྒུ་ཎི་པ།



༥༨. ཛ་ཡན་པ།
ཚེ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།
བ
༥༩. པ་ཙ་རི་པ།



།
༦༠. ཙམ་པ་ཀ་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༦༡. བྷིཀྵ་ཎ་པ།



!
1:|:
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།
༦༢. དྷེ་ལ་པ།



ནན་
9a
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༦༢. ཀུམ་པ་རི་པ།



༦༤. ཙརྱ་ཌི་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༦༥. རྣལ་འབྱོར་མ་མ་ཎི་བྷ་དྲ།



༦༦. རྣལ་འབྱོར་མ་མེ་ཁ་ལ་པ།
:
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



.
ན
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
4
:
༦༧. རྣལ་འབྱོར་མ།



༦༨. ཀ་ལ་ཀ་ལ་པ།
ས།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།
།གྲུབ་ཆེན་བརྒྱད་ཅུའི་རྣམ་ཐར་དང་ཞལ་



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༦？. ཀན་དྷ་ལི་ཡང་།



ང|
་
|
༧༠. ད་རུ་ལི་པ།
27
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༧༡. ཨུ་ཊི་ལི་པ།



༧༢. ཀ་པཱ་ལི་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།
ཐོན་
1:41:| *jig:
༧༣. ཀི་ར་བ་ལ་པ།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང་།།
༧/༤. པ་ཀ་ར་པ།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༧/༥. སརྦ་བྷཀྵ་པ།



ང་
།
མཁྱེན་ རྒྱ་ ཡངས་ པའི་ རྒྱ་ ཆེའི་ ཀློག་ པ་ པོ་
མཆོག་ལ་གསལ་འདེབས་ཞུ་རྒྱུར།
བློ་ཕམ་པ་ཞིག་ལ་གྲུབ་ཆེན།
༄༅།།གྲུབ་ཆེན་བརྒྱད་ཅུའི་རྣམ་
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
༧༦. ནཱ་ག་བྷོ་དྷི་དང་། ༧༧. དྷ་རི་ཀ་པ།
༧༨. སུ་ར་ལི་པ།
གསུམ་ གྱི་ ཞལ་ ཐང་
རིག་ གསར་ སྐབས་ རྩ་ བརླག་ སོང་ བས་
འདིར་བཀོད་མ་ཐུབ།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
CECACTERECE
༧༩. ས་ཧ་ན་པ། །



༨༠. ཀོ་ལོ་ལི་ལ་པ།
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
W
S
)25))2232252512 ] }|
༨༡. ཨ་ནམ་གོ་པ།



༨༢. རྣལ་འབྱོར་མ་ལིཀཾ་ཀ་ར།
ཨ།གྲུབ་ཆེན་བརྒྱད་ཅུའི་རྣམ་ཐར་ད་
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



ས
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།
Qནི
E
༨༣. པ་མུ་དྲ་པ།



༨༤. བྱ་ལི་པ།
|
༄༅།།གྲུབ་ཆེན་བརྒྱད་ཅུའི་རྣམ་
༄༅།།གྲུབ་ཆེན་བརྒྱད་ཅུའི་རྣམ་ཐར་དང་ཞལ་ཐང༌།།



སྔོན་འགྲོའི་གཏམ།
ཆོས་ལུགས་ནི་མིའི་རིགས་ཀྱི་སྤྱི་ཚོགས་འཕེལ་རྒྱས་ཀྱི་དུས་རིམ་ངེས་ཅན་ཞིག་ནང་ཐོན་པའི་སྤྱི་
ཚོགས་ཀྱི་སྣང་ཚུལ་ཞིག་དང་སྤྱི་ཚོགས་ཀྱི་འདུ་ཤེས་འཛིན་སྟངས་ཀྱི་གྲས་ཤིག་ཡིན། དེ་ཡང་འཛམ་གླིང་
ཆོས་ལུགས་ཆེན་པོ་གསུམ་གྱི་ཡ་གྱལ་སངས་རྒྱས་ཆོས་ལུགས་ལ་ཆ་མཚོན་ན་ཐོག་མར་སྟོན་པ་ཤཱཀྱ་ཐུབ་པས་
སྲོལ་གཏོད་བྱུང་བ་ནས་རིམ་པར་འཕེལ་རྒྱས་སོང་བའི་བརྒྱུད་རིམ་ནང་མདོ་སྔགས་གཉིས་ཀྱི་ལྟ་བའི་ཐད་ལ་
བཞེད་ཚུལ་སྣ་ཚོགས་བྱུང་ཡོད་ལ་རིམ་བཞིན་རང་རང་གི་ལྟ་བ་དང་མཐུན་པའི་ལྟ་སྒོམ་སྤྱོད་གསུམ་དང་གཞི་
ལམ་འབྲས་གསུམ་གྱི་རྣམ་གཞག་ཐུན་མོང་མ་ཡིན་པ་རེ་གྲུབ་ཡོད་པ་དང་། ཐོག་མའི་འཇུག་སྒོ་སྐྱབས་འགྲོ་
ནས་འབྲས་བུ་རྡོ་རྗེ་ཐེག་པར་འཇུག་དགོས་པའི་འགྲོས་ལྟར་སྔར་རྒྱ་གར་འཕགས་པའི་ཡུལ་དུ་སངས་རྒྱས་
ཆོས་ལུགས་དར་ཞིང་འཕེལ་རྒྱས་འགྲོ་བའི་ལོ་རྒྱུས་ལ་མཚོན་ནའང་དུས་རིམ་བཞི་ཙམ་བརྒྱུད་ཡོད་པ་སྟེ།
དང་པོ། ཐོག་མའི་སངས་རྒྱས་ཆོས་ལུགས་ཀྱི་དུས་རིམ། (སྤྱི་ལོའི་སྔོན་གྱི་དུས་རབས་དྲུག་པའི་དུས་
དཀྱིལ་ནས་སྤྱི་ལོའི་དུས་རབས་བཞི་པ་བར་)གཉིས་པ། ཕྱོགས་ཁག་མི་གཅིག་པའི་སངས་རྒྱས་ཆོས་ལུགས་
ཀྱི་དུས་རིམ། (སྤྱི་ལོའི་སྔོན་གྱི་དུས་རབས་དང་པོའི་དུས་དཀྱིལ་ནས་སྤྱི་ལོའི་དུས་རབས་བཞི་པའི་དུས་
དཀྱིལ་བར་)གསུམ་པ། ཐེག་པ་ཆེན་པོའི་སངས་རྒྱས་ཆོས་ལུགས་ཀྱི་དུས་རིམ། (སྤྱི་ལོའི་དུས་རབས་དང་
པོའི་དུས་དཀྱིལ་ནས་སྤྱི་ལོའི་དུས་རབས་བདུན་པའི་བར་)བཞི་པ། ཐེག་ཆེན་གསང་སྔགས་ཆོས་ལུགས་ཀྱི་
དུས་རིམ་(ཕལ་ཆེར་སྤྱི་ལོའི་དུས་རབས་བདུན་པ་ཙམ་ནས་དུས་རབས་བཅུ་གཉིས་བར་)བཅས་ཡིན།
དོན་དངོས་ཐོག་གསང་སྔགས་ཆོས་ལུགས་དེ་ཐོག་མ་མྱུ་གུ་ལྟ་བུ་གསར་དུ་ཐོན་པ་ནས་རིམ་པར་འཕེལ་རྒྱས་
ཀྱིས་སངས་རྒྱས་ཆོས་ལུགས་ནང་གཙོ་ཁྲིད་ཀྱི་གནས་བབ་བཟུང་བའི་བར་འཕེལ་རྒྱས་འགྲོ་བའི་ལམ་ཚད་ཧ་
ཅང་རིང་པོ་བརྒྱུད་ཡོད། གསང་སྔགས་ཆོས་ལུགས་དེ་ཀྲུང་གོར་དར་བའི་དུས་ཚོད་ནི་ཐང་རྒྱལ་རབས་ཀྱི་
དུས་འགོར་ཡིན་པ་དང་། དེ་ནས་ཉི་ཧོང་དང་ཐའེ་དབན་ལ་དར་བ་དེར་ཤར་ཕྱོགས་གསང་སྔགས་ཞེས་
འབོད་སྲོལ་ཡོད།
བོད་བརྒྱུད་ནང་བསྟན་རིག་གནས་ནི་རྒྱ་གར་དང་རྒྱ་ནག་གི་ནང་པའི་ཆོས་ལུགས་རིག་གནས་དང་
- 1
-



བོད་ཀྱི་རང་སའི་རིག་གནས། དེ་བཞིན་བོན་གྱི་རིག་གནས་བཅས་མཉམ་འདྲེས་བྱུང་བའི་རྨང་གཞིའི་ཐོག་
ཆགས་པ་ཡིན་ཞིང་
། དེས་བོད་ཀྱི་ཆབ་སྲིད་དང་དཔལ་འབྱོར། བསམ་བློ། རིག་གནས། སྒྱུ་རྩལ་སོགས་
གང་ཅིའི་ཐད་རྒྱ་ཆེ་ལ་གཏིང་ཟབ་པ་དང་། དུས་ཡུན་རིང་བའི་ཤུགས་རྐྱེན་ཆེན་པོ་ཐེབས་ཡོད། །
དེ་ཡང་དུས་རབས་ལྔ་པའི་སྐབས་ལྷ་ཐོ་ཐོ་རི་གཉན་བཙན་གྱི་དུས་སུ་མདོ་སྡེ་ཟ་མ་ཏོག་སོགས་ནང་
པའི་ཆོས་དཔེ་བོད་དུ་འབྱོར་ཡོད་རུང་དེ་དུས་ད་ལྟ་རང་རེས་སྤྱོད་བཞིན་པའི་བོད་ཡིག་འདི་ཉིད་གསར་བཟོ་
བྱ་རྒྱུ་ཡིན་པས་དེའི་གོ་དོན་མི་རྟོགས་པས་གཉན་པོ་གསང་བ་ཞེས་པའི་མཚན་གསོལ་ཞིང་དམ་པའི་ཆོས་ཀྱི་
དབུ་བརྙེས་པར་བརྗོད་པ་ལོ་རྒྱུས་ཡིག་ཆར་འཁོད། དེ་རྗེས་བོད་རྒྱལ་སྲོང་བཙན་སྒམ་པོས་མཚོ་བོད་ས་
མཐོའི་སྟེང་གི་ཚོ་པ་ཁག་གཅིག་འགྱུར་བཟོས་ཏེ་བོད་ཀྱི་བཙན་པོའི་རྒྱལ་རབས་བཙུགས་པ་ནས་བཟུང་
ཕྱོགས་གང་ཅིའི་ཐད་ཕྱི་ཕྱོགས་ལ་སྒོ་མོ་ཕྱེ་བའི་སྲིད་ཇུས་ལག་བསྟར་མཛད་པ་མ་ཟད། རྒྱལ་སྲིད་ལུགས་
མཐུན་སྐྱོང་བའི་དགོས་མཁོར་དམིགས་ཏེ་བློན་ཆེན་ཨ་ནུའི་བུ་ཐུ་མི་སམ་བྷོ་ཊ་སོགས་རྒྱ་གར་དུ་ཡི་གེ་སློབ་
པར་མངགས། ཁོང་རྣམ་པ་བོད་དུ་ཕྱིར་ལོག་ཕེབས་རྗེས་བོད་ཀྱི་ཆོས་འབྱུང་ལོ་རྒྱུས་ཁག་ལས་ཇི་སྐད་དུ།
ལྷོ་ཕྱོགས་དཀར་པོའི་རྒྱ་གར་ནས་དམ་ཆོས་ཀྱི་སྒྲ་རྣམས་བསྒྱུར་ཞེས་གསུངས་པ་ལྟར་གཙུག་ལག་གི་རྒྱ་དཔེ་
བོད་ཀྱི་སྐད་དུ་སྒྱུར་འགོ་བརྩམས་པ་ནས་བཟུང་ནང་པ་སངས་རྒྱས་ཀྱི་ཆོས་ལུགས་དེ་བོད་ཁ་བ་ཅན་གྱི་
ལྗོངས་འདིར་དངོས་སུ་དར་འགོ་ཚུགས། ལྷག་དོན་ཁྲི་སྲོང་ལྡེ་བཙན་གྱི་སྐབས་བསམ་ཡས་གཙུག་ལག་ཁང་
བཞེངས་ཤིང་སྒྲ་སྒྱུར་གླིང་བཙུགས་ནས་བཀའ་མདོ་རྒྱུད་མང་པོ་བོད་སྐད་དུ་ཕབ་སྒྱུར་བྱས་པ་དེས་རིག་
གནས་སྤྱི་དང་བྱེ་བྲག་ནང་ཆོས་རིག་གནས་དར་སྤེལ་གཏོང་རྒྱུར་རྨང་གཞི་བརྟན་པོ་ཞིག་བཏིང་ཡོད།
གངས་ཅན་བསིལ་ལྗོངས་སུ་དར་བའི་སངས་རྒྱས་ཆོས་ལུགས་ལ་མདོ་དང་སྔགས་གཉིས་སུ་ཕྱེ་བའི་
མདོ་ཕྱོགས་ལ་གསར་རྙིང་གི་དབྱེ་བ་མེད་ཀྱང་གསང་སྔགས་ཀྱི་ཆོས་ལ་རྙིང་མ་དང་གསར་མའི་དབྱེ་བ་ཡོད།
དུས་རབས་བདུན་པའི་དུས་དཀྱིལ་དུ་བོད་རྒྱལ་སྲོང་བཙན་སྒམ་པོའི་སྐུ་དུས་རྒྱ་གར་གྱི་སློབ་དཔོན་མུ་ས་ར་
དང༌། བྲམ་ཟེའི་སློབ་དཔོན་ཤམ་ཀ་ར། བལ་པོའི་སློབ་དཔོན་ཤི་ལ་མཉྩ་སོགས་བོད་དུ་གདན་དྲངས་ནས་
གསང་སྔགས་ཀྱི་ཆོས་དཔེ་མང་པོ་བསྒྱུར། །
བོད་དུ་གསང་སྔགས་ཀྱི་ཆོས་ཐོག་མར་དར་བ་ནི་རྙིང་མའི་ཆོས་ལུགས་ཡིན། དུས་རབས་བརྒྱད་
པའི་དུས་དཀྱིལ་དུ་རྒྱལ་པོ་ཁྲི་སྲོང་ལྡེ་བཙན་གྱིས་སྲིད་དབང་བཟུང་སྐབས་སློབ་དཔོན་པདྨ་འབྱུང་གནས་
བོད་དུ་གདན་དྲངས་ཏེ་རྒྱལ་པོ་དང་། བློན་པོ། འབངས་བཅས་ཉུང་ཤས་ལ་གསང་སྔགས་ཀྱི་ཆོས་མང་པོ་
གསུངས་པས་སློབ་མ་གྲུབ་པ་ཐོབ་པ་རྗེ་འབངས་ཉེར་ལྔ་བྱུང་། གཞན་ཡང་རྒྱལ་པོ་ཁྲི་སྲོང་ལྡེ་བཙན་གྱི་དུས་
སྔགས་འཆང་དྷརྨ་ཀིརྟི་དང་། པཎ་ཆེན་བི་མ་ལ་མི་ཏྲ་སོགས་རྒྱ་གར་གྱི་པཎྜི་ཏ་མང་པོ་བོད་དུ་བྱོན་ནས་
-
2
-



གསང་སྔགས་ཀྱི་ཆོས་མང་པོ་བོད་སྐད་དུ་བསྒྱུར། དེ་རྗེས་བོད་སིལ་བུའི་དུས་འགོར་རབ་བྱུང་གི་སྡེ་མེད་
པར་གྱུར་ཀྱང་། གསང་སྔགས་ཀྱི་ཆོས་ནི་སློབ་དཔོན་སངས་རྒྱས་ཡེ་ཤེས་ལོ་བརྒྱ་དང་བཅུ་གསུམ་བཞུགས་
རིང་གསང་སྔགས་དགོངས་འདུས་ཀྱི་སྐོར་དར་སྤེལ་མཛད། དེ་རྗེས་ཟུར་ཆེན་ཟུར་ཆུང་སོགས་ཀྱིས་གསང་
སྔགས་ཀྱི་བསྟན་པ་དར་རྒྱས་སུ་མཛད། གསང་སྔགས་རྙིང་མའི་སྐོར་ལ་བརྒྱུད་པ་མི་འདྲ་བ་གསུམ་ཡོད་པ་
༡. རིང་བརྒྱུད་བཀའ་མ་ནི་པཎ་ཆེན་བི་མ་ལ་མི་ཏྲ་(སྔ་མ་)ཞེས་རྒྱལ་པོ་ཁྲི་སྲོང་ལྡེ་བཙན་གྱི་དུས་སུ་
བོད་དུ་བྱོན་པ་དེས་རྨ་རིན་ཆེན་མཆོག་དང་གཉགས་ངྷ་ན་ཀུ་མ་ར་གཉིས་ལ་སྒྱུ་འཕྲུལ་གསང་བ་སྙིང་པོའི་
སྐོར་གསུངས་ཤིང་དེ་ནས་བརྒྱུད་པའི་སློབ་མ་མང་དུ་བྱུང་ནས་གཙང་སྟོད་མང་མགར་དང་། ལ་སྟོད་ལྷོ་
བྱང་། འབྲི་ཆུ་འབབ་ཡུལ་གྱི་རྒྱུད། སྤོ་འབོར་སྒང་གི་ས་ཆ་རྣམས་སུ་དར་འཕེལ་བྱུང་། ཡང་སློབ་དཔོན་
དྷ་ན་རཀྵི་ཏས་བལ་པོ་དྷི་ལར་རྩ་རྒྱུད་དང་བཤད་རྒྱུད་སོགས་གསུངས། བྲུ་ཤའི་ཡུལ་དུ་ཁྲོམ་རུ་ཆེ་བཙན་
སྐྱེས་ལ་གསུངས་ནས་བོད་སྐད་དུ་བསྒྱུར་བ་ལས་དར་འཕེལ་བྱུང་། ཡང་གཉགས་ངྷ་ན་ཀུ་མ་རས་ལོ་ཙཱ་བ་བི་
རོ་ཙཱ་ན་དང་གཡུ་སྒྲ་སྙིང་པོ་གཉིས་ལ་རྫོགས་པ་ཆེན་པོ་སེམས་ཕྱོགས་སུ་གྲགས་པ་གནང་། དེ་ནས་རིམ་པར་
འཕེལ་བ་ལ་སེམས་ཕྱོགས་ཟེར། ཡང་ལོ་ཙཱ་བ་བཻ་རོ་ཙཱ་ནས་དབང་མི་ཕམ་མགོན་པོ་ལ་དཔལ་ནམ་མཁའ་
དང་མཉམ་པའི་རྒྱུད་ལ་སོགས་པ་རྡོ་རྗེ་ཟམ་པའི་མན་ངག་གི་སྐོར་གསུངས་ཤིང་། དེ་ལས་བརྒྱུད་པའི་ཆོས་
བརྒྱུད་ལ་ཀློང་སྡེ་ཟེར། ཡང་སློབ་དཔོན་བི་མ་ལ་མི་ཏྲ་སྔོན་མས་རྒྱལ་པོ་ཁྲི་སྲོང་ལྡེ་བཙན་དང་མྱང་ཏིང་
འཛིན་བཟང་པོ་གཉིས་ལ་《རྫོགས་པ་ཆེན་པོ་སྙིང་ཏིག་》གི་སྐོར་གསུངས་པ་ལས་རྗེས་སུ་ཀུན་མཁྱེན་ཀློང་
ཆེན་གྱིས་དར་སྤེལ་གནང་བའི་ཆོས་བརྒྱུད་ལ་ཀློང་ཆེན་སྙིང་ཏིག་ཟེར། ཡང་སློབ་དཔོན་དགའ་རབ་རྡོ་རྗེས་
རིག་འཛིན་ཤྲཱི་སིང་ཧཱ་ལ་《མཁའ་འགྲོ་སྙིང་ཏིག་》གི་སྐོར་གསུངས་པ་ལས་སྙིང་ཏིག་རིགས་མི་འདྲ་བ་གཞན་
ཞིག་བྱུང་བར་བཤད། །
༢. ཉེ་བརྒྱུད་གཏེར་མ། སློབ་དཔོན་ཆེན་པོ་པདྨ་འབྱུང་གནས་ལ་སོགས་པའི་ཚད་ལྡན་གྱི་སྐྱེས་བུ་
དམ་པ་འགའ་ཞིག་གིས་ཆོས་དཔེ་ཁག་གཅིག་རི་དང་བྲག་སོགས་ལ་གཏེར་དུ་སྦས་ཏེ་གཏེར་དེ་དུས་ནམ་གྱི་
ཚེ་འདོན་དགོས་པ་དང་། འདོན་རན་པའི་དུས་རྟགས། གཏེར་དེ་འདོན་པ་པོའི་མིང་རུས་སྐྱེ་ཡུལ། ལོ་
རྟགས། ལུས་ཀྱི་ཤ་རྟགས་སོགས་གསལ་བར་འཁོད་པའི་གཏེར་གྱི་ཁ་བྱང་བཏབ། རྗེས་སུ་གཏེར་དེ་
འདོན་པའི་གནས་དུས་གང་ཟག་སོགས་ཆ་རྐྱེན་ཐམས་ཅད་འཛོམས་པ་ན་གཏེར་དེ་བཏོན་ནས་སློབ་མ་མང་
པོར་སྤེལ་བ་ལ་གཏེར་ཆོས་ཟེར་ཞིང་། གཏེར་དེ་འདོན་པ་པོའི་བླ་མ་དེ་ལ་གཏེར་སྟོན་ཟེར། གཏེར་སྟོན་
ལ་ཡང་སློབ་དཔོན་པདྨའི་ལུང་གིས་དངོས་སུ་ཟིན་པ་དང་མ་ཟིན་པ་ཁག་གཉིས་ཡོད། བོད་དུ་རིམ་པར་
- 3 -



མི
བྱོན་པའི་གཏེར་སྟོན་བརྒྱ་ལྷག་ཙམ་ཡོད་པ་སྟེ་ཏཱ་ལའི་བླ་མ་སྐུ་ཕྲེང་ལྔ་པས་མཛད་པའི་《བྱང་བདག་རིག་
འཛིན་ངག་གི་དབང་པོའི་རྣམ་ཐར་》ལས་གཏེར་སྟོན་བརྒྱ་དང་བཅུ་བདུན་གྱི་མཚན་གསལ་ཞིང་། གཏེར་
སྟོན་སོ་སོའི་རྣམ་ཐར་ཞིབ་པ་རིན་ཆེན་གཏེར་མཛོད་ཀྱི་པོད་དང་པོའི་ནང་གསལ། །
༣. ཟབ་མོ་དག་སྣང་གི་བརྒྱུད་པ། བླ་མ་འགའ་ཞིག་ལ་དག་པའི་སྣང་བར་རང་ཉིད་ཀྱི་བླ་མ་དང་
ཡི་དམ་དངོས་སུ་མཇལ་ནས་དེས་གསུངས་པའི་ཆོས་རྣམས་གསང་བའི་སྒོ་ནས་སློབ་མ་ཉུང་ཤས་ལ་དར་སྤེལ་
གནང་བ་དེར་ཟེར། དེ་རྗེས་དུས་རབས་བཅུ་གཅིག་པའི་དུས་འགོར་བོད་དུ་སངས་རྒྱས་ཆོས་ལུགས་བསྐྱར་
གསོ་བྱུང་སྐབས་མངའ་རིས་ལོ་ཙཱ་བ་རིན་ཆེན་བཟང་པོ་དང་། མར་པ་ལོ་ཙཱ་བ་ཆོས་ཀྱི་བློ་གྲོས། རྟ་ནག་
འགོས་ལོ་ཙཱ་བ་ཁུག་པ་ལྷ་བཙས་སོགས་ཀྱིས་བསྒྱུར་བའི་གསང་སྔགས་ཀྱི་ཆོས་རྣམས་ལ་གསང་སྔགས་གསར་
མ་ཟེར། དེའི་རྗེས་ཇོ་བོ་རྗེ་དཔལ་ལྡན་ཨ་ཏི་ཤ་བོད་དུ་ཕེབས་ནས་བཀའ་གདམས་པའི་གྲུབ་མཐའ་དབུ་
བརྙེས་པ་དང་། འབྲོམ་སྟོན་པ་རྒྱལ་བའི་འབྱུང་གནས་དང་བཀའ་གདམས་སྐུ་མཆེད་གསུམ་སོགས་ཀྱིས་
བཀའ་གདམས་པའི་ཆོས་ལུགས་འཛིན་སྐྱོང་སྤེལ་གསུམ་མཛད། དུས་རབས་བཅོ་ལྔ་པའི་ནང་དགེ་ལུགས་
པའི་གྲུབ་མཐའ་མ་དར་གོང་དུ་ས་བཀའ་རྙིང་ཇོ་ཞི་སོགས་གྲུབ་མཐའ་མང་པོ་ཆགས་ཟིན་པ་དེ་ནི་བོད་
བརྒྱུད་གསང་སྔགས་ཀྱི་མ་ལག་ཡོངས་སུ་གྲུབ་པའི་མཚོན་རྟགས་ཤིག་ཏུ་གྱུར། རྗེ་ཙོང་ཁ་པས་ཇོ་བོ་རྗེ་ཨ་ཏི་
ཤཡི་བྱང་ཆུབ་ལམ་གྱི་སྒྲོན་མ་ལ་གཞི་འཛིན་ནས་བྱང་ཆུབ་ལམ་རིམ་ཆེན་མོ་དང་སྔགས་རིམ་ཆེན་མོ་
བརྩམས་པ་དེའི་ཐོག་ནས་ཁོང་གི་མདོ་སྔགས་ཟུང་འབྲེལ་གྱི་དགོངས་པའི་མ་ལག་ཆ་ཚང་བ་མངོན་ཐུབ་པ་མ་
ཟད། གཏིང་ཟབ་པོའི་མདོའི་རྨང་གཞིའི་ཐོག་གཞི་ནས་གོ་རིམ་ལྡན་པའི་སྒོ་ནས་གསང་སྔགས་ཀྱི་སྒོམ་སྒྲུབ་
ལག་ལེན་བྱེད་དགོས་ཚུལ་གསལ་པོ་སྟོན་གནང་མཛད་ཡོད། ད་དུང་སྐབས་དེར་བོད་ཀྱི་ནང་བསྟན་གྱི་སྲོལ་
བཟང་ཉམས་པ་རྣམས་ལ་དག་ཐེར་དང་། གནས་པ་གོང་ནས་གོང་དུ་སྤེལ་བའི་མཛད་པ་བསྐྱངས་ནས་
འདུལ་ཁྲིམས་ཀྱི་ཕྱག་ལེན་ལ་སྲུང་སྡོམ་ལེགས་པར་མཛད་པ་དང་འབྲེལ་མདོ་སྔགས་ཟུང་འབྲེལ་གྱི་བསྟན་
པའི་གནས་གཞི་དགའ་ལྡན་རྣམ་པར་རྒྱལ་བའི་གླིང་ཕྱག་བཏབ་ནས་བཀའ་གདམས་གསར་མའམ་དགེ་
ལུགས་པའི་གྲུབ་མཐའི་སྲོལ་བཏོད། གསང་སྔགས་ཆོས་ལུགས་དར་འགོ་ཚུགས་ས་རྒྱ་གར་དུ་ཡིན་ཡང་ཕྱིས་
བོད་ཁམས་ནང་པ་སངས་རྒྱས་པའི་གྲུབ་མཐའ་གོང་འཕེལ་གྱི་ལྟེ་གནས་ལྟ་བུར་གྱུར་ཡོད། དེ་ཡང་དུས་
རབས་བཅུ་གསུམ་པའི་ནང་རྒྱ་གར་དུ་ཕྱི་ནང་ཆོས་ལུགས་ཀྱི་འཐབ་རྩོད་ནང་སངས་རྒྱས་ཆོས་ལུགས་ལ་
ཉམས་ཆག་ཆེན་པོ་བྱུང་སྟེ་ནང་ཆོས་མེད་པར་གྱུར་ཀྱང་བོད་བརྒྱུད་ནང་བསྟན་གཅིག་པུས་གསང་སྔགས་
རྒྱུད་སྡེ་བཞི་སྟེ་བྱ་རྒྱུད་དང་། སྤྱོད་རྒྱུད། རྣལ་འབྱོར་རྒྱུད། རྣལ་འབྱོར་བླ་མེད་རྒྱུད་སོགས་སྒོམ་སྒྲུབ་མ་
ལག་ཆ་ཚང་དང་བཅས་པ་སྲུང་ཉར་བྱས་ཐོག་ཐོས་བསམ་སྒོམ་གསུམ་དང་འཆད་རྩོད་རྩོམ་གསུམ་གྱི་སྒོ་ནས་
=
4



གསང་སྔགས་ཀྱི་ཆོས་ལུགས་འཕེལ་རྒྱས་བཏང་སྟེ་རྒྱུད་སྡེའི་ཕྱག་ལེན་ཚང་ལ་མ་ནོར་བའི་གསུང་རབ་ཡོད་པ།
སྒོམ་སྒྲུབ་ཀྱི་ལམ་རིམ་དང་ཆོ་ག་ཕྱག་ལེན་ཡོད་པ། རྒྱུད་གྲྭ་སྟོད་སྨད་ཀྱིས་མཚོན་དགོན་སྡེ་ཆེ་ཁག་ཚང་མར་
གསང་སྔགས་གྲྭ་ཚང་སོགས་ཀྱི་སྒྲིག་གཞི་ཡོད་པ། ལྷ་དང་རྟེན་གཙོ་སོགས་གང་ཅིའི་ཐད་རང་རང་གི་
དམིགས་བསལ་ཁྱད་ཆོས་ལྡན་པའི་རིག་གནས་ཤིག་ཏུ་འགྱུར་བ་བྱས་ཏེ་གསང་སྔགས་ཀྱི་རྒྱུད་སྡེ་རྣམས་སྟོད་
མངའ་རིས་དང་། བར་དབུས་གཙང་། མདོ་སྟོད་སྨད་བཅས་བོད་ཁམས་ཡོངས་སུ་དར་སྤེལ་བཏང་བའི་
ཐོག་བསྟན་པ་ཕྱི་དར་གྱི་དུས་ནས་བཟུང་གྲུབ་མཐའ་ཁག་སོ་སོ་ཤར་ཕྱོགས་དང་བྱང་ཕྱོགས་ཁུལ་ལ་བསྟན་པ་
འཕེལ་རྒྱས་བཏང་། མི་ཉག་རྒྱལ་རབས་བོད་བརྒྱུད་ནང་བསྟན་ལ་དད་གུས་ཆེ་བས་བོད་རིགས་བཙུན་པ་
རྒྱལ་པོའི་དབུ་བླར་བཀུར་ནས་ཏི་ཐི་དང་གོ་ཤྲིའི་མཚན་གནས་ཕུལ། བོད་བརྒྱུད་ནང་བསྟན་གསང་སྔགས་
སྐོར་གྱི་གསུང་རབ་ཁག་གཅིག་མི་ཉག་རྒྱལ་རབས་ཀྱི་ཕོ་བྲང་ནང་དུ་རྒྱ་ཡིག་ཏུ་བསྒྱུར། ཁག་གཅིག་ཡོན་
རྒྱལ་རབས་ཀྱི་ཕོ་བྲང་ནང་དུ་རྒྱ་ཡིག་ཏུ་བསྒྱུར། རྒྱ་ཡིག་ཏུ་བསྒྱུར་བའི་གསུང་རབ་དེ་དག་ཕྱོགས་བསྡུས་
བྱས་ཏེ་《ཐེག་པ་ཆེན་པོའི་ལམ་གནད་གསང་བསྡུས་》(& # i#*#[t)ཞེས་མཚན་གསོལ། སུང་
དང་ཡོན་གྱི་དུས་ནས་ཀྲུང་གོའི་མི་རིགས་དབར་གྱི་ཆོས་ལུགས་རིག་གནས་བརྗེ་སྤེལ་བྱུང་བའི་ཐོག་ནས་ཕན་
ཚུན་ཤུགས་རྐྱེན་རྒྱ་ཆེ་གཏིང་ཟབ་ཐེབས་ཡོད་པ་གསལ་པོ་མཐོང་ཐུབ་པ་ཞིག་རེད། བོད་ཀྱི་ནང་བསྟན་
ཤེས་རིག་དེ་ད་དུང་འབྲུག་དང་། འབྲས་ལྗོངས། ལ་དྭགས། སོག་ཡུལ་སོགས་ཉེ་འབྲེལ་ས་གནས་དང་
རྒྱལ་ཁབ་ཁག་དང་ནུབ་གླིང་རྒྱལ་ཁབ་ཁག་ཏུ་ཡང་ཤུགས་རྐྱེན་ཆེན་པོ་ཐེབས་པ་ཞིག་བྱུང་ཡོད།
བོད་བརྒྱུད་གསང་སྔགས་ནི་མིའི་ལུས་སྲོག་གི་ཚན་རིག་ཅིག་ཡིན་ཏེ་དེར་འོད་ཀྱི་རིག་པ་དང་། སྒྲའི་
རིག་པ། བསམ་གཞིགས་ཀྱི་རིག་པ། འགུལ་ཤུགས་ཀྱི་རིག་པ། སེམས་ཁམས་ཀྱི་རིག་པ་སོགས་རིག་ཚན་
སྣེ་མང་གི་ཤེས་བྱ་འདུས་ཡོད་པ་དེང་དུས་ཚན་རིག་ཞིབ་འཇུག་གི་ཐོག་ནས་ར་སྤྲོད་བྱུང་ཡོད་པ་མ་ཟད།
ལྷག་པར་རྣལ་འབྱོར་རྒྱུད་དང་མིའི་ལུས་པོའི་རིག་པ་ལ་ཞིབ་འཇུག་གནང་མཁན་གྱི་ཚན་རིག་ལས་དོན་པ་
དང་ལུས་རྩལ་ལས་དོན་པས་དོ་སྣང་ཆེན་པོ་བྱེད་ཀྱི་ཡོད་པའི་སྐོར་རྒྱལ་སྤྱིའི་ཞིབ་འཇུག་ཚན་པས་ཞིབ་ཆའི་
ངོ་སྤྲོད་ཡང་གནང་ཡོད་པ་ལྟར་རེད། མདོར་ན་བོད་བརྒྱུད་གསང་སྔགས་དེ་བོད་ཀྱི་སྲོལ་རྒྱུན་རིག་གནས་
ཀྱི་གལ་ཆེའི་གྲུབ་ཆ་ཞིག་ཡིན་པ་མ་ཟད་སྔར་རྒྱ་གར་གྱི་གསང་སྔགས་འཕེལ་རྒྱས་ཀྱི་དུས་རིམ་སོགས་ལོ་རྒྱུས་
ལ་ཞིབ་འཇུག་བྱེད་པར་ཡང་བོད་ཀྱི་ནང་ཆོས་འཕེལ་རིམ་གྱི་ལོ་རྒྱུས་ནི་མེད་ཐབས་མེད་པའི་དཔྱད་གཞི་ཡིན་
སངས་རྒྱས་ཆོས་ལུགས་ཀྱི་བཤད་སྲོལ་ལ། གསང་སྔགས་ཀྱི་ལམ་ལ་བརྟེན་ནས་ཐུན་མོང་གི་དངོས་
གྲུབ་བརྒྱད་དམ་མཆོག་གི་དངོས་གྲུབ་སྟེ་འཇིག་རྟེན་ལས་འདས་པའི་དངོས་གྲུབ་གང་ཐོབ་པ་ལ་གྲུབ་ཐོབ་
- 5 -



དང་གྲུབ་ཆེན་ཟེར་བ་དང་། སྔར་རྒྱ་གར་དུ་གསང་སྔགས་ཀྱི་ལམ་ལ་བརྟེན་ནས་གྲུབ་པ་ཐོབ་པ་ཤིན་ཏུ་མང་
པོ་བྱོན་པར་བཤད། སྤྱིར་གསང་སྔགས་བླ་མེད་ཀྱི་ལམ་ལ་བརྟེན་ནས་གྲུབ་པ་ཐོབ་པ་ནི་སློབ་དཔོན་ཀླུ་གྲུབ་
ཀྱི་དུས་ཁོ་ནར་ལྔ་སྟོང་ཙམ་བྱུང་སྐད་དང་། ཡོངས་གྲགས་སུ་གྲུབ་ཐོབ་བརྒྱད་ཅུ་རྩ་བཞི་འམ་གྲུབ་ཐོབ་
བརྒྱད་ཅུ་ཞེས་གྲགས་པ་ནི་བླ་མ་རྡོ་རྗེ་གདན་པས་ཚོགས་འཁོར་མཛད་པའི་དུས་སྐབས་སུ་བྱོན་པའི་གྲུབ་ཐོབ་
གྲངས་ལ་བརྒྱད་ཅུ་བྱུང་བར་བརྟེན་ནས་དེ་ལྟར་གྲགས་པ་ཡིན་ཟེར་སྲོལ་ཡོད་ཅེས་དེབ་ཐེར་དམར་པོའི་གལ་
ཆེའི་ཚིག་འགྲེལ་དུ་གསོལ། གྲུབ་ཆེན་བརྒྱད་ཅུ་རྩ་བཞི་དེ་དག་ནི་སྤྱི་ལོའི་དུས་རབས་བདུན་པ་ནས་སྤྱི་ལོའི་
དུས་རབས་བཅུ་གཉིས་པའི་མཇུག་བར་ལོ་ངོ་དྲུག་བརྒྱའི་རིང་བྱོན་པའི་སྙན་གྲགས་ཆེ་ཤོས་ཀྱི་གྲུབ་ཐོབ་ཤ་
སྟག་ཡིན་པས་བོད་བརྒྱུད་ནང་བསྟན་པ་རྣམས་ཀྱིས་ཆེས་གཙིགས་ཆེར་བཟུང་ནས་ལྡེབས་རིས་དང་། ཞལ་
ཐང་། རྡོ་ལེབ། ཤིང་ལེབ་སོགས་ཀྱི་འབྲི་ཆའི་སྟེང་གྲུབ་ཆེན་ཚོའི་སྣང་བརྙན་འབྲི་བའམ་བརྐོ་སྲོལ་ཡོད།
གྲུབ་ཆེན་བརྒྱད་ཅུའི་མཚན་བྱང་གོ་རིམ་སྒྲིག་སྟངས་མི་གཅིག་པ་ཁ་ཤས་ཡོད་པ་དང་། ཞལ་ཐང་རི་མོ་ལ་
བལྟས་ནས་གྲུབ་ཆེན་རེ་རེ་བཞིན་ནོར་འཁྲུལ་མེད་པར་མཚན་བྱང་གོ་རིམ་དང་མཐུན་པའི་ངོས་འཛིན་བྱ་རྒྱུ་
ནི་ཤིན་ཏུ་དཀའ་ངལ་ཆེ་བ་ཞིག་རེད། བརྙན་དེབ་འདིའི་ནང་གི་མཚན་བྱང་གོ་རིམ་སྒྲིག་སྟངས་ནི་
ཀཿ ཐོག་ཚེ་དབང་ནོར་བུས་(དུས་རབས་བཅོ་བརྒྱད་པའི་སྐབས་ཀྱི་བོད་ཀྱི་མི་སྣ་གྲགས་ཅན་མཚན་གཞན་
ལ་ཀཿ ཐོག་རིན་འཛིན་ཆེན་པོ་ཡང་འབོད་)མཛད་པའི་གྲུབ་ཆེན་བརྒྱད་ཅུ་རྩ་བཞིའི་འབྲི་ཡིག་ཤིན་ཏུ་དག་
ཅིང་གསལ་བ་ལེགས་བཤད་གསེར་ཐུར་ཞེས་བྱ་བར་གཞི་བཞག་ནས་བསྒྲིགས་པ་ཡིན། འོན་ཀྱང་སྒྲིག་
སྟངས་ཐད་འགལ་འཁྲུལ་ཡོད་མེད་ཀློག་པ་པོ་རྣམས་ཀྱིས་དཔྱད་ཞིབ་གནང་རྒྱུར་སྟབས་བདེ་ཡོང་ཆེད་
ལེགས་བཤད་གསེར་ཐུར་ཞེས་པའི་དཔེ་ཐུང་འདི་ཉིད་ཡང་བརྙན་དེབ་ཀྱི་མཇུག་ཏུ་བཀོད་ཡོད་དོ། །
འདིར་བཀོད་པའི་གྲུབ་ཆེན་བརྒྱད་ཅུ་རྩ་བཞིའི་ཞལ་ཐང་སྤུས་ལེགས་དེ་རྣམས་གདན་ས་ཆེན་པོ་སེ་
ར་ཐེག་ཆེན་གླིང་དུ་བཞུགས་ཞིང་། དེ་ཡང་སྤྱི་ལོ་1983ལོར་ཁོ་བོས་སྤྱི་ཚོགས་ཚན་རིག་གི་ཞིབ་འཇུག་
དགོས་མཁོའི་ཆེད་དུ་སེ་ར་དགོན་པའི་པར་རིས་བསྡུ་ལེན་གྱི་ལས་ཀ་བྱེད་པའི་སྐབས་པར་དུ་བླངས་པའི་གྲས་
ཡིན་ལ་ཡིད་ཕམ་པ་ཞིག་ལ་གྲུབ་ཆེན་ན་ག་བྷོ་ཇི་དང། དྷ་རི་ཀ་པ། སུ་ར་ལི་པ་བཅས་འཁོད་པའི་ཞལ་
ཐང་གཅིག་རིག་གནས་གསར་བརྗེའི་སྐབས་བོར་བརླག་སོང་འདུག ཞལ་ཐང་དེ་དག་བྲིས་པའི་དུས་ཚོད་
དང་། རི་མོའི་ཁྱད་ཆོས། དེའི་རིན་ཐང་སྐོར་བོད་ལྗོངས་སློབ་གྲྭ་ཆེན་མོའི་སྒྱུ་རྩལ་ཚན་ཁག་གི་དགེ་ཆེ་
བསྟན་པ་རབ་བརྟན་མཆོག་ལ་བཅར་འདྲི་ཞུས་པའི་བཀའ་ལན་དུ། སེར་དགོན་ཚོགས་ཆེན་གྱི་གྲུབ་ཆེན་
བརྒྱད་ཅུའི་ཞལ་ཐང་འདི་ཉིད་ནི་ནམ་མཁའ་བཀྲ་ཤིས་ཀྱི་བྲིས་ཚུགས་སྨན་རྙིང་གཞིར་བཞག་པ་ལ་ཡུལ་
ལྗོངས་བཀོད་པ་རྒྱ་སྲོལ་ཞིབ་བྲིས་རི་མོའི་ལེགས་ཆ་བླངས་ཏེ་སྒར་བྲིས་ཀྱི་སྲོལ་གཏོད་པའི་ལུགས་ལྟར་བྲིས་པ་
-
6
-



ཞིག་ཡིན་ལ། ཕལ་ཆེར་ལོ་ངོ་སུམ་བརྒྱའི་གཡས་གཡོན་དུ་བྲིས་པ་ཞིག་མིན་ནམ་སྙམ། ཞལ་ཐང་དེ་དག་ནི་
འགོ་སྐྱ་རིས་ནས་བར་ཚོན་མདངས་མཇུག་ཞིབ་ཚགས་བར་འགྲན་ཟླ་བྲལ་བའི་ཞལ་ཐང་ཞིག་ཡིན་པར་
བརྟེན་དེ་དག་དཔེ་སྐྲུན་གནང་ཐུབ་པ་ཡིན་ན་བོད་ཀྱི་རི་མོའི་སྒྱུ་རྩལ་པ་ཚོར་ཕན་རླབས་ཤིན་ཏུ་ཆེན་པོ་ཡོང་
རྒྱུ་ཡིན་པར་གདོན་མི་ཟ་བས་དེ་དོན་སྐྱབས་འཇུག་ཡོད་པ་མཁྱེན་ཞེས་ཕྱག་བྲིས་བསྩལ་བའི་ནང་སྒར་བྲིས་པ་
ནི་ཡར་ལུང་པ་ནམ་མཁའ་བཀྲ་ཤིས་ཀྱིས་གཙོས་པའི་བཀྲ་ཤིས་རྣམ་པ་གསུམ་སྟེ། ཁོང་དང་ཆོས་བཀྲ་ཤིས་
དང་། ཀར་ཤོད་ཀརྨ་བཀྲ་ཤིས་གསུམ་གྱིས་སྲོལ་གཏོད་དར་སྤེལ་བྱས་པའི་རི་མོའི་གྲུབ་མཐའ་ཞིག་ཡིན།
དེའི་བྲིས་རྒྱུན་གྱི་ཁྱད་ཆོས་ནི་ལྷ་ཚུགས་སྨན་ཐང་ལུགས་གཞིར་བཞག་པ་ལ་རྒྱབ་ལྗོངས་བཀོད་པ་རྣམས་མིང་
རྒྱལ་རབས་སྐབས་ཀྱི་རྒྱུ་སྲོལ་ཞིབ་བྲིས་རི་མོའི་འབྲི་ཐབས་དང་ཁྱད་ཡོན་བླངས་ཐོག་རང་གི་ཚོན་མདངས་བྱ་
ཐབས་སྤྱད་ནས་བྲིས་པའི་བྲིས་རྒྱུན་ངོ་མཚར་ཅན་ཞིག་སྟེ་དུས་རབས་བཅུ་དྲུག་པའི་དུས་འགོ་ཙམ་ལ་དར་
སྤེལ་བྱུང་བ་ཞིག་ཡིན་འདུག དེར་བརྟེན་བརྙན་དེབ་འདི་ལེགས་སྒྲིག་དཔེ་སྐྲུན་ཞུ་ཐུབ་པ་ནི་ཆོས་ལུགས་
རིག་གནས་ལ་ཞིབ་འཇུག་བྱ་རྒྱུར་དཔྱད་གཞིའི་རིན་ཐང་ཆེན་པོ་ལྡན་པ་ཕུད་ད་དུང་བོད་ཀྱི་ཐུན་མོང་མ་
ཡིན་པའི་རི་མོའི་སྒྱུ་རྩལ་ཆོས་ལུགས་སྒྱུ་རྩལ་ལ་ཞིབ་འཇུག་བྱ་རྒྱུ་དང་། བོད་མི་རིགས་ཀྱི་ཕུལ་བྱུང་སྲོལ་རྒྱུན་
རིག་གནས་ཉམས་པ་སོར་ཆུད་དང་མི་ཉམས་གོང་འཕེལ་བཅས་ཀྱི་ཐད་དོན་སྙིང་ཆེན་པོ་ལྡན་པའི་བྱ་བ་
བཟང་པོ་ཞིག་སྒྲུབ་ཐུབ་པར་ངེས།
-
7
-



༄༅། ། གྲུབ་ཐོབ་བརྒྱད་ཅུ་རྩ་བཞིའི་
རྣམ་ཐར་བཞུགས་སོ། །
༄༅། ། ན་མོ་གུ་རུ། སྭསྟི་སིདྡྷཾ། དུས་གསུམ་སངས་རྒྱས་ཀུན་གྱི་ངོ་བོ་ཉིད། ། བསླབ་གསུམ་ཡོན་
ཏན་རིན་ཆེན་དུ་མའི་གཏེར། ། ཁམས་གསུམ་སེམས་ཅན་ཀུན་གྱི་གཉེན་གཅིག་པོ། ། སྐྱབས་གསུམ་ཀུན་
དངོས་རྗེ་ཡི་ཞབས་པད་འདུད། ། གྲུབ་ཐོབ་བརྒྱད་ཅུ་རྩ་བཞིའི་རྣམ་པར་ཐར་པ་ལས། ཐོག་མར་སློབ་
དཔོན་ལུ་ཡི་པ། དྷརི་ཀ་པ། ཌོ་ཀི་པ་གསུམ་གྱི་ལོ་རྒྱུས་ནི། ༡. ལུ་ཡི་པ་(ཉ་ལྟོ་བ་)ཞེས་བྱ་བ། ཉའི་རྒྱུ་
མཟོས་པས་རྣལ་འབྱོར་པ་ཉ་ལྟོ་བར་གྲགས་པ་ཡིན་ལ། དེ་ཡང་སིངྒ་གླིང་གི་རྒྱལ་པོ་ཆེན་པོ་ཞིག་ལ་རྒྱལ་
སྲིད་ཀྱི་ཚོགས་རྣམ་ཐོས་ཀྱི་བུ་དང་མཉམ་པ། རྒྱལ་པོའི་ཁང་བཟང་ཐམས་ཅད་རིན་པོ་ཆེ་གསེར་དངུལ་མུ་
ཏིག་ལ་སོགས་པ་དུ་མས་བརྒྱན་ཞིང་འབྲུ་ལ་སོགས་པས་གང་བ་སྲས་ཀྱང་གསུམ་མངའ་བ་ལ། ཡབ་
གཤེགས་ནས་སྲས་བར་པས་རྒྱལ་པོ་བྱས་ན་རྒྱལ་སྲིད་བརྟན་ཞིང་། བློན་འབངས་སྐྱིད་པ་ལ་སོགས་པའི་
ཡོན་ཏན་མང་པོ་ཡོད་དོ་ཞེས་རྩིས་པ་རྣམས་ཀྱིས་སྨྲས་པ་དང་། ཡབ་ཀྱིས་ཀྱང་དེ་ལ་དགོངས་ནས་རྒྱལ་སྲིད་
བསྔོས་ཤིང་། ཐམས་ཅད་ཀྱིས་རྒྱལ་ཚབ་ཏུ་དབང་བསྐུར་བས་གཅེན་དང་། གཅུང་པོ། འབངས་ཐམས་
ཅད་ཀྱིས་ཀྱང་དབང་བསྐུར་ནས་རྒྱལ་ཚབ་ཏུ་གསོལ་བ་བཏབ་པས་རྒྱལ་བུ་དེ་མ་འདོད་ནས་འབྲོས་པར་
བརྩམས་པ་དང་། མཆེད་འབངས་ཀུན་གྱིས་གསེར་གྱི་སྒྲོག་ཏུ་བཅུག་པས་དེར་རྒྱལ་བུས་འཁོར་སྲུང་ཀུན་ལ་
གསེར་དངུལ་གྱི་བརྔན་པ་བྱིན་ནས། མཚན་མོ་གོས་ཚེམ་བུ་ཅན་གྱོན་ཏེ། སྐྱེལ་མ་ལའང་གསེར་ལ་སོགས་
པའི་བརྔན་པ་བྱིན་ནས་བྲོས། རྒྱལ་པོ་ར་མ་ནའི་ཡུལ་ར་མེ་ཤྭ་རར་ཕྱིན། སྟན་དར་ཟབ་ལས་བྱས་པ་བོར་
ནས། ཀྲྀ་ས་ར་དང་། རོའི་གདན་བཏིང་། སྐྲ་ཟིང་། རྒྱལ་སྲིད་སྤངས་ནས་ཐལ་བའི་ནང་དུ་ཉལ་
ལོ། ། རྒྱལ་བུ་དེ་གཟུགས་བཟང་ཞིང་ལྟ་ན་སྡུག་པས་ཀུན་གྱིས་བཟའ་བ་དང་བཅའ་བ། བཏུང་བ་ལ་
སོགས་པ་མི་བཀྲེས་པར་བྱིན་ནོ། ། དེ་ནས་རྡོ་རྗེ་གདན་དུ་བྱོན་ནས་ས་པ་ལིའི་པུ་ཊའི་དུར་ཁྲོད་དུ་མཚན་མོ་
ཉལ་ཞིང་། ཉིན་མོ་ཚོང་འདུས་སུ་འཚོ་བ་བསླངས་པས་ཆང་ཚོང་གླིང་གི་གཙོ་མོ་དེ་འཇིག་རྟེན་པའི་རྡོ་རྗེ་



མཁའ་འགྲོ་མ་ཡིན་པས། དེས་རྒྱལ་བུ་ལ་བརྟགས་པས། འདིའི་འཁོར་ལོ་བཞི་ལ་སོགས་པའི་དྲི་མ་གཞན་
ཐམས་ཅད་དག་ཀྱང་། སྙིང་ག་ན་རིགས་ཀྱི་རྟོག་པ་སྲན་མ་ཙམ་ཞིག་མ་དག་པར་འདུག་ཟེར་རོ། ། དེ་ནས་
དེ་སྦྱང་བའི་ཕྱིར་བུད་མེད་དེས་རྫ་མའི་སྣོད་དུ་ཟས་རུལ་པ་བླུགས་ནས་བྱིན་པ་ལ། རྒྱལ་བུས་བསྐྱུར་བ་དང་
མཁའ་འགྲོ་མ་དེ་ཁྲོས་ནས་ཁྱོད་ཀྱིས་ཟས་བཟང་ངན་གྱི་རྣམ་པར་རྟོག་པ་མ་སྤངས་ན་ཆོས་ག་ལ་ཡོང་ཞེས་
སྨྲས་པས། དེ་ལ་རྣམ་རྟོག་དང་མཚན་མ་ནི་བྱང་ཆུབ་ཀྱི་གེགས་སུ་འདུག་སྙམ་དུ་ཤེས་ནས། རྒྱལ་བུས་རྣམ་
རྟོག་དང་མཚན་མ་སྤངས་ཏེ་ཆུ་བོ་གངྒཱའི་འགྲམ་དུ་ཉ་བསད་པའི་རྒྱུ་ལྟོ་ས་ལ་བསྐྱུར་བ་རྣམས་བླངས་ནས་
དེས་འཚོ་བ་བྱས་ཏེ་ལོ་བཅུ་གཉིས་བསྒོམས་པས་གྲུབ་པ་ཐོབ་བོ། ། མཚན་ཡང་ལུ་ཡི་པར་གྲགས་སོ། ། ལུ་
ཡི་པའི་རྟོགས་བརྗོད་ནི། ཁྱི་རྒོད་མི་བསྲུན་སྣ་ལ་སྦྲང་རྩི་བསྐུས་པས་ཕྱོགས་རྣམས་ཀུན་ཏུ་ཟ་བར་བྱེད། །
བློ་དམན་སྐལ་མེད་དག་ལ་བླ་མའི་གདམས་ངག་བྱིན་པས་རང་རྒྱུད་མ་ལུས་བསྲེགས། ། གླང་ཆེན་མྱོས་པའི་
སྣལ་རལ་གྲི་བཏགས་ནས་ཕྱོགས་ཀུན་ཉུལ་བས་དགྲ་དཔུང་འཇོམས། ། སྐལ་བཟང་སྐྱེ་མེད་རྟོགས་པ་
བདག་ནི་སྣང་བ་ཐུག་ཕྲད་དག་གི་རྣམ་རྟོག་འཇོམས། ། ཞེས་གསུངས་སོ། །
༢. སློབ་དཔོན་དྷ་རི་ཀ་པ་(སྨད་འཚོང་ལ་གཡོག་བྱེད་པའམ་བུ་མོ་པ་)ནི། ས་ལི་པུ་ཊའི་རྒྱལ་པོ་
ཨིནྡྲ་བ་རི་དགས་བཤོར་བའི་ལིངས་ལ་སོང་བ་ལོག་ནས་ཉི་མ་དྲོས་པ་དང་ཚོང་འདུས་སུ་འོང་བ་ལ་མི་ཀུན་
གྱིས་རྒྱལ་པོ་ལ་ཕྱག་བྱས། མཱུ་ཡི་པས་ཕྱག་མི་བྱེད་པར་འདུག་པས་རྒྱལ་པོ་དང་ཚོང་འདུས་པ་རྣམས་ཀྱིས་ལུ་
ཡི་པམཐོང་ནས་བཞད་གད་བྱས་པས། སློབ་དཔོན་ལུ་ཡི་པས་ཀྱང་བགད་པས་རི་ཀླུང་ཐམས་ཅད་ཤིང་ལོ་
སྤྲུགས་པ་བཞིན་བྱུང་བས། རྒྱལ་པོ་ཡ་མཚན་སྐྱེས་ནས། རྒྱལ་པོས་སྨྲས་པ། ཁྱོད་ལྟ་བུའི་སྐྱེས་བུ་བཞིན་
བཟང་ཞིང་ལྟ་ན་སྡུག་པ་ངོ་མཚར་བ་ཅིག་འདུག་པ་སུ་ཡིན་དྲིས་པའི་ལན་དུ། བདག་རྒྱལ་པོ་ཡིན་ཞེས་པ་ལ་
སོགས་པ་སྨྲས་སོ། །འོ་ན་འདི་འདྲ་བའི་མི་གཙང་བ་མ་ཟ་ཞིག ཁྱེད་ལ་བཟའ་བ་བཟང་པོ་དང་གཡོག་ཅི་
དགོས་པ་ཐམས་ཅད་བདག་གིས་སྟེར་ཟེར་བས། བདག་མི་འཚལ། མི་རྒས་པ་དང་། མི་འཆི་བའི་ཐབས་
ཡོད་ན་དེ་ཀུན་བདག་ལ་དགོས་སུ་རུང་ཟེར་རོ། ། རྒྱལ་པོས་དེ་སྟེར་མི་ཐུབ། འོ་ན་བདག་གི་རྒྱལ་སྲིད་དང་།
བཙུན་མོ་སྦྱིན་བྱས་པ་ལ་བདག་མི་དགོས་ཟེར། ཅིས་མི་དགོས་སྨྲས་པ་ལ། དེ་ལྟ་བུ་ནི་ང་རང་ལ་ཡང་ཡོད་
དེ། རྒྱལ་སྲིད་ནི་མནོག་ཆུང་ལ་ཉེས་དམིགས་ཆེ་བས། ངས་སྤངས་པ་ཡིན་གསུངས་ནས། འདི་སྐད་དུ།
ས་གཞི་མལ་སྟན་ཆེན་པོ་ཡིན། ། ལག་པའི་སྔས་ནི་འབོལ་ལ་མཉེན། ། ཞེས་དང་། ཁྱི་རྒོད་མི་བསྲུན་སྣ་ལ་
སྦྲང་རྩི་བསྐུས་པས་ཕྱོགས་རྣམས་ཀུན་ཏུ་ཟ་བར་བྱེད། ། བློ་དམན་སྐལ་མེད་བདག་ལ་བླ་མའི་གདམས་ངག་
བྱིན་པས་རང་རྒྱུད་མ་ལུས་བསྲེགས། ། གླང་ཆེན་མྱོས་པའི་སྣ་ལ་རལ་གྲི་བཏགས་ནས་ཕྱོགས་ཀུན་ཉུལ་བས་
དགྲ་དཔུང་འཇོམས། ། སྐལ་བཟང་སྐྱེ་མེད་རྟོགས་པ་བདག་ནི་སྣང་བ་ཐུག་ཕྲད་རྣམ་པར་རྟོག་པ་



འཇོམས། ། ཞེས་གསུངས་སོ། ། དེ་ནས་རྒྱལ་པོ་ཨིནྡྲ་བ་ཡང་རྒྱལ་སྲིད་ལ་སྐྱོ་བ་སྐྱེས་ནས། བྲམ་ཟེའི་རིགས་
ཀྱི་བློན་པོ་ལ་སྨྲས་པ། འཇིག་རྟེན་འདིར་ནི་གང་བྱས་ཀྱང་སླ། རང་གིས་ཟ་བ་དང་གོན་པ་སོགས་ལ་ནི་
ཅུང་ཟད་ཙམ་ཕུལ་གང་ལས་མི་ཡོག་ཅིང་མི་དགོས་པས། རྒྱལ་བུ་ལ་སྲིད་གཏད་ལ་ཆོས་ལ་འགྲོ་ཞེས་སྨྲས་
པས། བློན་པོཌོཀི་པས་ཀྱང་དེ་རུང་ཞུས་ནས། སྲས་ལ་རྒྱལ་སྲིད་གཏད་ལ་བོར་རོ། ། རྒྱལ་པོ་དང་བློན་པོ་
བྲམ་ཟེ་དེ་གཉིས་ཀྱིས། སློབ་དཔོན་ལུ་ཡི་པའི་དྲུང་དུ་ཆོས་ལ་ཕྱིན་པ་དང་། སློབ་དཔོན་གྱིས་དཔལ་འཁོར་
ལོ་སྡོམ་པའི་དཀྱིལ་འཁོར་དུ་དབང་བསྐུར། དབང་ཡོན་དུ་ཁོ་རང་གཉིས་ཕུལ་ནས། སློབ་དཔོན་གྱི་ཕྱིར་
འབྲངས། གཞན་གྱི་ཡུལ་ཨོ་དེ་ཤར་ཕྱིན་ཏེ། དཔོན་སློབ་གསུམ་གྱིས་བསོད་སྙོམས་བྱེད་ཀྱིན་བསྡད། དེ་
ནས་ཡང་ཡུལ་བི་ཏ་པུ་རར་ཕྱིན་པ་དང་། ཡུལ་དེ་ན་གྲོང་ཁྱེར་འབུམ་ཚོ་གསུམ་གྱི་དབུས་ན་ལྷ་ཁང་ཡོད་ལ།
དེའི་མཆོད་པ་བྱེད་པའི་གར་མོ་བདུན་བརྒྱ་ཡོད་པའི་གཙོ་མོའི་གམ་དུ་དཔོན་སློབ་གསུམ་གྱིས་ཕྱིན་ནས།
དེའི་སྒོ་བ་སུམ་བརྒྱ་ཡོད་པ་ལ་སྨྲས་པ། ཁྱེད་ཀྱི་གཙོ་མོ་མི་ཨེ་ཉོ་བྱས་པས། སྒོ་བས་ནང་དུ་གཙོ་མོ་ལ་དེ་
ལྟར་བྱས་པས། གཙོ་མོ་ན་རེ། ཉོ་བས་བལྟར་འདོད་ཟེར་ནས། སྒོར་བྱུང་སྟེ་བལྟས་པས། ཁྱེའུ་ལྟ་ན་
སྡུག་པ་ཞིག་མཐོང་ནས་རིན་ཅི་འདོད་ཟེར། སློབ་དཔོན་ལུ་ཡི་པས་གསེར་ཏོ་ལོ་སུམ་བརྒྱ་དགོས་བྱས་པས།
དེ་བསྩལ་ནས་རྒྱལ་བུ་བཙོངས། དེ་ནས་རྒྱལ་བུ་འདི་མཚན་མོ་གཅིག་པུར་ཞོག་ཅིག་གསུངས། རྒྱལ་བུ་དེ་
བི་ཏ་པུ་རར་གར་མོ་རྣམས་ཀྱི་གཙོ་མོ་དྷ་རི་མོའི་ཁྱིམ་དུ་ལོ་བཅུ་གཉིས་ཀྱི་བར་དུ་ལས་ཐམས་ཅད་ལ་ཐོག་མར་
འགྲིམ་པའི་ལས་བྱེད་དུ་བཅུག་པས། ལས་ཀྱི་འཚོ་བའི་གཡོག་པོ་ཐམས་ཅད་ཀྱིས་ཀྱང་ཡིད་དུ་འོང་ཞིང་
དགའ་བར་གྱུར་ཏོ། ། དེའི་དུས་སུ་གཙོ་མོ་དྷ་རི་མོའི་ཁྱིམ་དུ་རྒྱལ་བུ་ཛ་ན་པ་ཞེས་ཀྱང་བྱ། ཀུན་ཛི་ཞེས་བྱ་
བའི་རྒྱལ་བུ་གཞན་ཞིག་གསེར་ཏོ་ལོ་ལྔ་བརྒྱ་ཁུར་ནས། འཇིག་རྟེན་གྱི་ཆོས་ཁོ་ན་དོན་དུ་གཉེར་བ་ལ་འོང་སྟེ་
ཉིན་རེ་ལ་གསེར་ཏོ་ལོ་བདུན་བདུན་འཇལ་གྱིན་འདུག་པ་དང་། ཞག་གྲངས་འགའ་ཞིག་ལོན་ནས། ཕོ་བ་
དྲོད་ཤོར་ནས་ཁ་ཟས་དྲགས་པའི་རྐྱེན་གྱིས་ཕོ་བ་མ་བདེ་བ་དང་། མཚན་ཕྱེད་ན་ཆུ་ཁར་ཕྱིན་པས་ལྡུམ་རའི་
ནང་ནས་ཤིན་ཏུ་ཞིམ་པའི་དྲི་བསུང་དང་འོད་ཆེན་པོ་ཞིག་ཡོད་པ་མཐོང་ནས་དེར་ཕྱིན་ཏེ་བལྟས་པས།
རྒྱལ་པོ་རིན་པོ་ཆེའི་ཁྲི་ལ་ཉལ་ནས་འདུག་པ་ལ་བུ་མོ་བཅོ་ལྔ་ཙམ་གྱིས་བསྙེན་བཀུར་ཞིང་མཆོད་པ་བྱེད་པ་
མཐོང་ནས་ངོ་མཚར་སྐྱེས་ཏེ་རིངས་པར་ཁྱིམ་དུ་ཕྱིན་ཏེ་སྨད་འཚོང་མ་ལ་སྨྲས་པ་དང་། གཉི་ག་བལྟར་ཕྱིན་
པ་ནའང་སྔ་མ་བཞིན་མཐོང་བས། སྨད་འཚོང་མའི་གཙོ་མོ་འགྱོད་པ་སྐྱེས་ཏེ་ཞབས་ལ་ཕྱག་འཚལ་ཞིང་
བསྐོར་བ་བྱས་ནས་བདག་ཅག་མ་རིག་པའི་སེམས་ཅན་འཁྲུལ་བ་ལགས་པས། ཁྱེད་ཡོན་ཏན་ཅན་དུ་མ་
ཤེསནས་ལོ་བཅུ་གཉིས་ཀྱི་བར་དུ་གཡོག་བཅོལ་ཏེ་སྡིག་པ་བསགས་པ་བཟོད་པར་གསོལ་ཞིང་མཐོལ་ལོ་
བཤགས་སོ་ཞེས་བརྗོད་ཅིང་སྨད་འཚོང་མ་དང་རྒྱལ་བུ་ཀུན་ཛི་གཉིས་ཀྱང་རྗེས་སུ་འབྲང་བར་ཞུས་པས།



བར་སྣང་ལ་འཕགས་ནས། འཇིག་རྟེན་ཕལ་པའི་རྒྱལ་པོ་ཡི། ། གདུགས་དང་གླང་པོའི་ཁྲི་དག་ལས། ། ང་
ཡིརྒྱལ་སྲིད་ཁྱད་པར་འཕགས། ། ཐར་པའི་གདུགས་དང་ཐེག་ཆེན་ཞོན། ། སྲིད་པ་གསུམ་གྱི་གདན་ཁྲི་
ལ། ། དྷ་རི་ཀ་པ་ལོངས་སྤྱོད་བྱེད། ། ཅེས་གསུངས་ཤིང་གདམས་ངག་བྱིན་པས། ཀུན་ཛི་ལ་སོགས་པ་
ཐམས་ཅད་གྲོལ་ལོ། ། སློབ་དཔོན་དྷ་རི་ཀ་པའི་རྟོགས་བརྗོད་ནི། བདེ་ཆེན་རང་ལ་ཡོད་ཀྱང་མ་རྟོགས་
འཁྲུལ་པས་བཅིངས། ། བདེ་གསལ་འདོད་པས་བསོད་ནམས་ཡེ་ཤེས་ཚོགས་གཉིས་བྱ། ། ཚོགས་གཉིས་མ་
བསགས་སྐྱེ་བ་བརྒྱ་རུ་འབད་བྱས་ཀྱང་། ། བླ་མ་དག་དང་མི་ལྡན་བདེ་ཆེན་རྟོགས་མི་འགྱུར། ། ཞེས་
གསུངས། དེ་ལྟར་སློབ་དཔོན་དྷ་རི་ཀ་པ་ཞེས་བྱ་བ་མིང་ཡོངས་སུ་གྲགས་ཤིང་འཁོར་བདུན་བརྒྱ་དང་
བཅས་ནས་མཁའ་སྤྱོད་དུ་གཤེགས་སོ། ། རྒྱལ་པོ་ཨིནྡྲ་བ་སྨད་འཚོང་མ་ལ་བཙོངས་པའི་དགོས་པ་ནི། རྒྱལ་
པོ་ལ་རིགས་ཀྱི་ང་རྒྱལ་ཡོད་པས། སྨད་འཚོང་མ་རིགས་ངན་གྱི་གཡོག་བྱེད་དུ་བཅུག་པས་ང་རྒྱལ་ཞི་སྟེ་ཕྱག་
རྒྱ་ཆེན་པོ་ཐོབ་པའི་དགོས་པའོ། །
༣. སློབ་དཔོན་ཌེ་ཀི་པ་(འབྲས་བརྡུང་བ་)ནི། ལུ་ཡི་པས་རྒྱལ་བུ་བི་ཏ་པུ་རར་གར་མོའི་གཙོ་མོ་
དྷ་རི་མོ་ལ་བཙོངས་ནས་སློབ་དཔོན་དང་བྲམ་ཟེ་གཉིས་འགྲོགས་ཏེ་ཛ་ཧི་ན་ཏ་པུ་རར། རཱ་ཛ་ནང་པའི་
གནས་སུ་ཞག་བདུན་ནས་བརྟོལ་ཏེ། དེ་ན་ཆང་འཚོང་མའི་སྡེ་ཡོད་པའི་གཙོ་མོའི་སྒོ་བ་ལ་ཁྱེད་ཀྱི་གཙོ་མོ་མི་
ཉོའམ་ཞེས་དྲིས་པས། དེས་ནང་དུ་སྨྲས་ཏེ། ཉོ་ཟེར་ནས་རིན་ཅི་དགོས་ཟེར་བ་ལ། གསེར་ཏོ་ལོ་སུམ་
བརྒྱ་དགོས་བྱས་པས། དེས་ཀྱང་དེ་བཞིན་དུ་བྱས་ནས་བྲམ་ཟེ་འདི་ཁྱེར་རོ། ། བྲམ་ཟེ་འདི་མཚན་མོ་མི་
དང་ས་གཅིག་ཏུ་ཉལ་དུ་མ་བཞུགས་པར་གཅིག་པུར་བོར་ཞིག་བྱས་ནས་སློབ་དཔོན་གཤེགས་སོ། ། བློན་པོ་
བྲམ་ཟེ་དེས་ཀྱང་ཆང་འཚོང་མའི་ལས་ཁྱད་པར་ཅན་བྱས་པས་གཙོ་འཁོར་ཐམས་ཅད་དགའ་ནས་ཇོ་བོ་ཞེས་
ཟེར་རོ། ། དེ་ནས་ཞག་གཅིག་གི་ཉིན་མོ་ལས་རྣམས་བྱས་ནས་ཟས་མ་ཞུས་པར་མཚན་མོ་སྐྱེད་མོས་ཚལ་དུ་
ཉལ་དུ་ཕྱིན་པ་དང་། ཆང་འཚོང་མའི་གཙོ་མོས་ཟས་མ་བྱིན་པ་དྲན་ནས། མཚན་མོ་ཟས་སྐྱེལ་དུ་བཏང་
བས་བུད་མེད་བཅོ་ལྔ་ཙམ་གྱིས་བསྙེན་བཀུར་བྱེད་ཅིང། རང་གི་ལུས་ཀྱི་འོད་ཀྱིས་སྣང་བ་དང་བཅས་ནས་
འདུག་པ་མཐོང་སྟེ། ཕྱིར་ལོག་ནས་གཙོ་མོ་ལ་བསྙད་པས་འགྱོད་པ་སྐྱེས་ནས། བློན་པོ་བྲམ་ཟེའི་ཞབས་ལ་
ཕྱག་བཙལ་ཏེ། བདག་གིས་ལོ་བཅུ་གཉིས་ཀྱི་བར་དུ་ཁྱེད་གཡོག་ལ་བཀོལ་བའི་སྡིག་པ་ཡོད་པས་དེ་སྦྱང་
བའི་ཕྱིར་དུ་ལོ་བཅུ་གཉིས་བདག་གི་མཆོད་གནས་མཛོད་ཅིག་བསྙེན་བཀུར་བྱེད་པ་ལགས་ཞེས་ཞུས་པ་དང་།
དེ་མ་བཞེད་ནས་ཆང་འཚོང་མ་ལ་སོགས་པ་ཛ་ཡི་ན་ཏ་པུ་ར་ན་ཡོད་པའི་སྐྱེ་བོའི་ཚོགས་ཐམས་ཅད་ལ་
གདམས་ངག་གནང་ནས་འཁོར་བདུན་བརྒྱ་དང་བཅས་ནས་མཁའ་སྤྱོད་དུ་གཤེགས་ཏེ། མཚན་ནི་ཌ་ཀི་པ་
ཞེས་བྱ་བར་ཡོངས་སུ་གྲགས་སོ། ། འབྲས་བརྡུངས་པས་ཌ་ཀིའོ། ། དེས་གསུངས་པ། རིགས་བྱེད་འདོན་



པའིཌ་ཀི་པ། ། འབྲས་བརྡུངས་པ་ཡི་བསམ་གཏན་ཅན། ། སྔོན་དུ་འབྲས་ནི་ལེགས་པར་བརྡུངས། །
ཕྱགས་མས་འཐོར་བ་སྡུད་བྱེད་པ། ། བླ་མའི་བསམ་པས་འབྲས་དག་བརྡུངས། ། ལས་གཞན་དག་ནི་མི་བྱེད་
པར། ། ནག་པོ་ཡིས་ནི་འབྲས་དག་བརྡུངས། །དགེ་དང་སྡིག་པ་གཉིས་ག་བརྡུངས། ། གཟེར་ནི་ཉི་མ་ཟླ་བ་
ཡིན། ། གཏུན་ནི་ཆོས་ཉིད་སྟོང་པ་ཡིན། ། ཧཱུྃ་སྒྲས་རྣམ་རྟོག་ཞོ་དཀྲོགས་པས། ། བདེ་ཆེན་རོ་ཡི་མར་དག་
འབྱུང་། །ཌ་ཀི་པ་ཡི་རྟོགས་བརྗོད་ནི། རྟ་དང་གླང་པོ་རྒྱ་མཚོ་འདྲ་ན་རབ་ཏུ་བདེ། ། སྤྲེའུ་བྱིས་པ་ཆུ་རིས་
འདྲན་རྟོགས་པ་ཡིན། ། ཆུ་བོ་ཉི་མ་སྨན་དང་འདྲ་ན་དབྱེར་མི་ཕྱེད། ། གཙུག་ཕུད་མིག་དང་འཁོར་ལོ་ལྟ་
བུས་འབྲས་བུ་ཐོབ། ། ཅེས་གསུངས་སོ། ། བློན་པོ་བྲམ་ཟེ་ཆང་འཚོང་མ་ལ་བཙོངས་པའི་དགོས་པ་ནི།
བྲམ་ཟེ་རྟོག་པ་ཆེ་བས་ཆང་འཚོང་མའི་གཡོག་ཏུ་བཅུག་པས་ང་རྒྱལ་བཅག་སྟེ་གཙང་རྟོག་ཞི་ཕྱིར་རོ། ། སློབ་
དཔོན་ལུ་ཡི་པ་དང་། དྷ་རི་ཀ་པ་དང་། ཌཱ་ཀི་པ་གསུམ་གྱི་ལོ་རྒྱུས་སློབ་དཔོན་ཆེན་པོ་ཨ་བྷ་ཡཱ་ཀ་རས་
གསུངས་པ་རྫོགས་སོ། ། །
༤. སློབ་དཔོན་ལི་ལ་པའི་(སྒེག་ཆོས་པ་)ལོ་རྒྱུས་ནི། རྒྱ་གར་(ཤར་ཕྱོགས་ཟེར་བའང་སྣང་)ལྷོ་
ཕྱོགས་ཀྱི་རྒྱལ་པོ་ཞིག་སེང་གེའི་ཁྲི་ལ་བཞུགས་པའི་ཚེ། ཡུལ་གཞན་ཞིག་ནས་ལེགས་པར་སྦྱངས་པའི་རྣལ་
འབྱོར་པ་ཞིག་དེའི་ཐད་དུ་བྱོན་པ་ལ། རྒྱལ་པོ་ན་རེ། ཁྱེད་རྒྱལ་ཁམས་ཀུན་ཏུ་འཁྱམས་པ་འདི་ཉོན་རེ་
མོངས་གསུངས་པས། རྣལ་འབྱོར་པ་ན་རེ། རྒྱལ་པོ་ཉིད་རང་ཉོན་མོངས་ཏེ། རྒྱལ་སྲིད་ཤོར་གྱིས་དོགས།
འགྲན་བླའི་རྒྱལ་པོ་རྒྱལ་གྱིས་དོགས། འབངས་རྣམས་མ་མགུ་ཞིང་མ་ཐུལ་གྱིས་དོགས་པས་ཉིད་རང་སྡུག་
བསྔལ་ལོ། ། བདག་ནི་མེའི་ནང་དུ་མཆོངས་ཀྱང་མི་འཚིག ། དུག་ཟོས་ཀྱང་མི་འཆི། ན་རྒས་འཆི་བའི་
སྡུག་བསྔལ་མེད། བདག་ལ་གཅུང་གཅེན་གྱི་གདམས་ངག་ཡོད་ཅེས་གསུངས་པ་དང་། རྒྱལ་པོ་དད་ནས་
ཁྱེད་བཞིན་དུ་རྒྱལ་ཁམས་གཞན་དུ་འཁྱམས་པ་ནི་མི་ནུས། འོན་ཀྱང་རང་གི་རྒྱལ་སར་བསྡད་ནས་བསྒོམ་
ནུས་པས་གདམས་ངག་ཅིག་ཞུ་ཞེས་ཕྱག་བྱས་པས། སློབ་དཔོན་གྱིས་ཀྱེ་རྡོ་རྗེའི་དབང་བསྐུར་ནས་དྲན་པ་
རྩེ་གཅིག་པའི་གདམས་ངག་བྱིན་ནས་བསྒོམ་དུ་བཅུག་གོ། ། དེ་ནས་རྒྱལ་པོ་རང་གི་སེང་གེའི་ཁྲི་ཟ་འོག་གི་
འབོལ་ལ་བཞུགས། བཙུན་མོ་དང་བློན་པོའི་ཚོགས་ཀྱིས་རོལ་མོ་སྣ་ཚོགས་བྱེད་པས་མཐའ་བསྐོར་ཞིང་
བསྒོམས་པས་མཚན་ཡང་ལོངས་སྤྱོད་པའམ། སྒེག་པས་ལི་ལ་པ་ཞེས་གྲགས་སོ། ། གདམས་ངག་དངོས་ནི།
ཕྱག་གཡས་པའི་གསེར་གྱི་གདུ་བུ་ལ་སེམས་མ་ཡེངས་པར་བསྒོམས་པའོ། ། དེ་ཡང་མི་འགྱུར་བར་འདུག་
བྱས་པས་དེའི་ནང་དུ་ཀྱེ་རྡོ་རྗེའི་ལྷ་ཚོགས་བསྒོམ་པའི་གདམས་ངག་བྱིན་པ་དང་། དེ་ཡང་མི་འགྱུར་བར་
འདུག་གོ་ཞེས་བརྟན་པར་གྱུར་ནས། དེ་ནས་བསྐྱེད་རྫོགས་ཟུང་འཇུག་ཏུ་བསྒོམ་པའི་གདམས་ངག་བྱིན་
ནས་བསྒོམས་པས་རྟོགས་པ་རང་ཤུགས་སུ་ཤར་ནས་ཕྱག་རྒྱ་ཆེན་པོའི་དངོས་གྲུབ་ཐོབ་སྟེ་མངོན་ཤེས་ལྔ་ལ་



སོགས་པའི་ཡོན་ཏན་དུ་མ་ཐོབ་ནས་འགྲོ་བའི་དོན་དཔག་ཏུ་མེད་པ་མཛད། མི་ལ་པའི་རྟོགས་པ་བརྗོད་པ་
ནི། རྣལ་འབྱོར་རྒྱལ་པོ་སེང་གེ་བཞིན། ། མགོ་ལ་གཡུ་མདོག་རལ་པས་བརྒྱན། ། རྣལ་འབྱོར་དབང་ཕྱུག་
རིག་སྔགས་འཆང་། ། སེང་གེའི་སྡེར་མོ་བཅུ་དག་གིས། ། གླང་ཆེན་ལ་སོགས་ཤ་རུས་འབྱེད། ། རྣལ་འབྱོར་
ཕརོལ་ཕྱིན་བཅུ་ཡིས། ། དེ་དག་མི་མཐུན་ཕྱོགས་ལས་འབྱེད། ། ལི་ལ་པ་ཡིས་རྟོགས་ནས་གྲོལ། ། ཅེས་
གསུངས་སོ། ། མཚན་ཡང་ལི་ལ་ཏ་པ་ཞེས་ཕྱོགས་ཐམས་ཅད་དུ་གྲགས་སོ། ། སློབ་དཔོན་ལི་ལ་པའི་ལོ་རྒྱུས་
དང་རྣམ་ཐར་རྫོགས་སོ། །
༥. སློབ་དཔོན་རྣལ་འབྱོར་གྱི་དབང་ཕྱུག་དཔལ་བིརྱ་པའི་(དཔལ་ལྡན་ཆོས་སྐྱོང་)ལོ་རྒྱུས་ནི། རྒྱ་
གར་ཤར་ཕྱོགས་སོ་མ་པུ་རི་ཞེས་བྱ་བའི་གཙུག་ལག་ཁང་ན་དགེ་འདུན་བདུན་སྟོང་གི་འཚོ་བ་སྦྱོར་བའི་ཆོས་
སྡེ་ཆེན་པོ་ཞིག་ཡོད་པ་ལས། བིརླུ་པའང་དཔལ་ལྡན་ཆོས་སྐྱོང་ཞེས་དགེ་སློང་གི་རྟེན་ཡིན་ཅིང་། དེས་བླ་
མ་གཅིག་ལ་བདེ་མཆོག་གི་དབང་བསྐུར་ཞུས་ནས། རྡོ་རྗེ་ཕག་མོ་བསྒྲུབས་ཤིང་ལོ་བཅུ་གཉིས་ཀྱི་བར་དུ་
བཟླས་པ་འབུམ་ཚོ་བརྒྱ་ལན་བདུན་དུ་བཟླས་ཀྱང་། ཐ་ན་རྨི་ལམ་གྱི་རྟགས་ཙམ་ཡང་མ་བྱུང་བས་ཐུགས་
མུག་ནས་ཕྲེང་བ་ཕྱགས་ཁང་དུ་བསྐྱུར་ནས་ཅི་བདེ་བར་བཞུགས་པ་དང་། དགོང་མོ་མཆོད་པའི་དུས་སུ་
ཕྲེང་བ་མེད་པའི་རྟོག་པ་བྱུང་བ་ལ་མཁའ་འགྲོ་མས་ཕྲེང་བ་ལག་ཏུ་གཏད་ནས་གསུང་གི་གནང་བ་འདི་ལྟར་
བྱིནཏེ། རིགས་ཀྱི་བུ་ཁྱོད་ཡི་མ་ཆད་ཅིག ངས་བྱིན་གྱིས་བརླབས་ཀྱིས་རྣམ་རྟོག་དང་མཚན་མ་ཐམས་
ཅད་སྤངས་ལ་སྒྲུབ་པ་གྱིས་ཤིག་ཟེར་རོ། ། དེ་ནས་ཡང་ལོ་བཅུ་གཉིས་བསྒྲུབས་པས་ཕྱག་རྒྱ་ཆེན་པོའི་དངོས་
གྲུབ་ཐོབ་ནས། གཡོག་པོས་ཤ་ཆང་ཉོས་ཤིང་དྲངས། དེ་ནས་གཙུག་ལག་ཁང་གི་ཕུག་རོན་ཐམས་ཅད་
བསད་ཅིང་ཤ་ཟོས་པས་ཕུག་རོན་ཟད་ནས། དགེ་འདུན་རྣམས་ཀྱིས་ཕུག་རོན་སུས་ཟོས་བྱས་པས་བཙུན་པ་
ཀུན་གྱིས་ངེད་ཀྱིས་མ་ཟོས་སོ་ཟེར་བ་དང་། གྲྭ་ཁང་ཐམས་ཅད་དུ་བལྟས་ནས་མཐར་བིནྡྲ་པའི་གྲྭ་ཁང་གི་
དཀར་ཁུང་ནས་བལྟས་པས་ཆང་འཐུང་ཞིང་ཕུག་རོན་གྱི་ཤ་ཟ་བ་མཐོང་ནས། དགེ་འདུན་གྱིས་གཎྜི་
བརྡུངས་ཏེ་གནས་ནས་དབྱུང་བར་བརྩམས་པ་དང་། བིརླ་པས་ཆོས་གོས་དང་ལྷུང་བཟེད་ལྷ་ཁང་གི་རྟེན་
ལ་ཕུལ་ཏེ་ཕྱག་བྱས་ནས། སྒོ་ལ་མ་ཐོགས་པར་ཕྱིར་སོང། གཙུག་ལག་ཁང་དེའི་རྩ་ན་མཚོ་ཆེན་པོ་ཞིག་
ཡོད་པ་ལས། དགེ་སློང་གཅིག་གིས་ཁྱེད་ལམ་གང་ལ་འགྲོ་ཟེར་བ་ལ། ང་ཁྱེད་ཀྱིས་བསྐྲད་པས་ལམ་གྱི་
བཟའ་གཏད་ཅི་ཡོད་གསུངས་ནས་ཆུ་དེའི་སྟེང་ན་ཕར་པདྨའི་འདབ་མ་ལ་ཞབས་བཞག་ནས་བྱོན་པས། མེ་
ཏོག་ཆུར་མ་ནུབ་པར་ཕ་རོལ་ཏུ་གཤེགས་སོ། ། ཞབས་ཆུ་ལ་བཞག་སར་པདྨ་རེ་སྐྱེས་པས་པདྨའི་ཞབས་ཀྱང་
ཟེར། བཟང་པོའི་ཞབས་ཞེས་ཀྱང་གྲགས་སོ། ། དེ་ནས་སོ་མ་པུ་རིའི་མི་རྣམས་འགྱོད་པ་སྐྱེས་ཏེ་ཞབས་ལ་
འཇུས་ནས་ཕྱག་བྱས། ཁྱེད་ཀྱིས་ཕུག་རོན་ཅི་ལ་བསད་ཞུས་པས་ངས་མ་བསད་པར་ཡོད་ཟེར། དེར་



གཡོག་པོས་ཕུག་རོན་གྱི་གཤོག་པ་དུམ་བུ་རྣམས་ཁྱེར་བྱུང་བ་དང་། སློབ་དཔོན་གྱིས་སེ་གོལ་གཅིག་
བརྡབས་པས་སླར་ཕུག་རོན་དུ་སོང་སྟེ་སྔར་བས་ཀྱང་ཆེས་ཆེ་ཞིང་བཟང་བར་གྱུར་ནས་ནམ་མཁའ་ལ་འཕུར་
ནས་སོང་བ་ཀུན་གྱིས་མཐོང་ནས་ངོ་མཚར་དུ་གྱུར་ཏོ། ། ཁྱེད་ཀྱིས་ཆང་ཅི་ལ་འཐུང་ཞུས་པས་ངས་མ་འཐུང་
བུམ་པ་ན་ཡོད་ཟེར། བུམ་པ་ཁྱེར་བྱུང་བས་འོ་མས་གང་ནས་འདུག་གོ། ། དེ་ནས་བིརླ་པས་དགེ་སློང་གི་
རྟགས་སྤངས། རྣལ་འབྱོར་པའི་སྤྱོད་པ་མཛད་ཅིང་ཆུ་བོ་གངྒཱའི་འགྲམ་དུ་ཕྱིན་ནས་གངྒཱའི་ལྷ་མོ་རྣམས་ལ་
བཟའ་བཏུང་བསླངས་པས་མ་བྱིན་ཏེ། སློབ་དཔོན་ཁྲོས་ནས་ཆུ་ལ་སྡིགས་མཛུབ་གཏད་པས་ཆུ་ཡར་མར་དུ་
ཅད་ཀྱིས་བཅད་ནས་ཕ་རིར་གཤེགས་སོ། ། དེ་ནས་ཀ་ན་པ་ཏིའི་གྲོང་ཁྱེར་དུ་ཆང་འཚོང་མ་ལ་ཆང་ཉོར་ཕྱིན་
པས་རིན་གྱི་གཏའ་མ་ཅི་ཡོད་ཟེར་བ་དང་། རིན་ཉི་མའི་གྲིབ་སོ་མ་འདས་པ་ལ་སྤྲོད་ཅེས་ཉི་མ་གཏའ་མར་
བཅུག་ནས་ངོམས་པར་གྱིས་ཤིག་གསུངས། དེས་ཀྱང་ཆང་དང་འབྲས་ཆན་བྱིན་པས་ཟོས་སོ། ། དེ་ནས་
ཞག་ཕྱེད་དང་གསུམ་གྱི་བར་ཉི་མ་ཕྱེད་ལས་འགྲོར་མ་འདོད་པས། ཡུལ་དེའི་རྒྱལ་པོ་སྐྲག་ཅིང་ཧ་ལས་ནས་
འདི་འདྲ་བ་སུའི་རྫུ་འཕྲུལ་ཡིན་ཞེས་ཡོངས་སུ་བསྒྲགས་པ་དང་། ཉི་མའི་ལྷ་མོས་རྒྱལ་པོའི་རྨི་ལམ་དུ་བདག་
རྣལ་འབྱོར་པ་ཞིག་གིས་ཆང་འཚོང་མ་ལ་གཏའ་མར་བཅུག་ནས་ཡོད་ཅེས་ལུང་བསྟན་པ་དང་། རྒྱལ་པོ་
དང་སྐྱེ་བོའི་ཚོགས་ཀྱིས་ཆང་འཚོང་མ་ལ་ཆང་རིན་བཅལ་ནས། བིརླ་པས་ཨིནྡྲའི་ཡུལ་དུ་བྱོན། ཡུལ་དེ་མུ་
སྟེགས་པ་ཡིན་པས་ཡུལ་མི་ཀུན་གྱིས། ངེད་ཀྱི་ལྷ་དབང་ཕྱུག་ཆེན་པོའི་སྐུ་ལ་ཕྱག་གྱིས་ཟེར་བ་ལ་ང་ཇོ་བོ་
ཡིན་ཁོ་ནུ་བོ་ཡིན་པས་ཕྱག་བྱེད་པའི་ཆོས་ལུགས་ཡོད་དམ་གསུངས་ནས་ཕྱག་མ་བྱས་པས། དེའི་རྒྱལ་པོ་ལ་
སོགས་པ་ཀུན་ན་རེ། འོ་ན་ཁྱོད་གསོད་པ་ཡིན་ཞེས་ཟེར་བ་ལ། སློབ་དཔོན་ན་རེ། ངས་འདི་ལ་ཕྱག་བྱས་
ན་ང་ལ་སྡིག་པ་ཡོང་བས་ཕྱག་མི་བྱེད་པ་ཡིན་སྨྲས་པས། རྒྱལ་པོ་ན་རེ། དེའི་སྡིག་པ་ང་ལ་ཤོག་ཅིག་ཟེར་བ་
དང་། སློབ་དཔོན་གྱིས་ཕྱག་བྱས་པས་མ་ཧཱ་དེ་བའི་རྟེན་དབང་ཕྱུག་ཆེན་པོ་ཕྱེད་ཚལ་དུ་གས་པའི་སྒྲ་བར་
སྣང་ནས་བྱུང་བས་ཐམས་ཅད་སྐྲག་སྟེ་སློབ་དཔོན་ལ་འདུད་པ་དང་། འོ་ན་ངའི་དམ་བཅས་པ་བཞིན་ཉན་
ནམ་གསུངས་པས་ཉན་ནོ་ཟེར། འོ་ན་མནའ་བོར་བྱས་པས་དེ་ལྟར་དུ་བྱས་ནས་མནའ་བོར་བས་ལྷ་གས་པ་
ཡང་སླར་འབྱར་རོ། ། དེ་ནས་མ་ཧཱ་དེ་ཝ་མཆོད་པའི་ཡོ་བྱད་རྣམས་སློབ་དཔོན་ལ་ཕུལ་ནས། དེས་དགེ་
འདུན་གྱི་སྡེའི་འཚོ་བ་བྱས་སོ། ། དེ་ནས་སློབ་དཔོན་གྱིས་རྒྱ་གར་ཤར་ཕྱོགས་དེ་བཱི་ཀོ་ཊར་བྱོན་ཏེ་ཡུལ་དེའི་
མི་ཐམས་ཅད་ཕྲ་མེན་མར་སོང་ནས་འདུག་པ་ལ། ཕྲ་མེན་མ་གཅིག་གིས་ལམ་ཁར་བསྡད་ནས་ཕྲ་མེན་གྱི་
སྔགས་འདྲེན་ཅིང་འདབས་པ་ཆོས་ལུགས་ཡིན་པ་ལ། སློབ་དཔོན་གྱིས་སྔོན་ལ་བྱོན་ནས་གཙུག་ལག་ཁང་དུ་
ཉལ་ས་བྱས་ནས་འདུག་པ་དང་། བྲམ་ཟེའི་ཕྲུ་གུ་ཞིག་ཕྱི་ནས་འོང་བ་ལ་ཕྲ་མེན་གྱི་སྔགས་བཏབ་ནས་བཏང་
བས་གྲོང་ཁྱེར་དེར་ཟས་ནི་རྙེད། ཉལ་ས་མ་བྱུང་ནས་སངས་རྒྱས་ཀྱི་རྣལ་འབྱོར་མ་ཞིག་ཡོད་པ་དང་ཕྲད་དེ།



དེས་བྲམ་ཟེའི་ཕྲུ་གུ་ལ་སྨྲས་པ། ཡུལ་འདི་ཐམས་ཅད་ཕྲ་མེན་མར་སོང་ནས། དེ་རྣམས་ཀྱིས་བར་ཆད་བྱེད་
པ་ཡིན་པས་གཙུག་ལག་ཁང་ཕ་གིར་སོང་ལ་འདུག་ཟེར་བས། དེར་ཕྱིན་པ་དང་། སློབ་དཔོན་བིརླ་པས་
བྲམ་ཟེ་དེ་ལ་སྔགས་བཏབ་ཅིང་། བྱིན་རླབས་བྱས་ནས་ཉི་མ་ཤར་གྱི་བར་དུ་བཞག་པས། ཕྲ་མེན་མ་ཀུན་
ཚོགས་ཏེ་མཆོད་པའི་ཡོ་བྱད་ཅི་ཡོད་ཟེར། ཤ་སྣའི་ཚོགས་ཀུན་ཡོད་ཀྱང་ཤ་ཆེན་མ་རྙེད་ཟེར་བ་དང་།
གཅིག་ན་རེ། ངས་ཤ་ཆེན་གཉིས་ཁུགས་ཡོད་ཟེར། དེ་ཁྱེར་ཤོག་ཟེར་བ་དང༌། ཕྲ་མེན་དེས་སྔགས་
བཏབ་པས་བྲམ་ཟེ་ཡོང་མ་བཏུབ་པ་དང་། ཡང་ཡང་བཏབ་ཀྱང་བྲམ་ཟེའི་ཕྲུ་གུ་ཡོང་མ་བཏུབ། སློབ་
དཔོན་ཤིང་ཆེན་པོ་གཅིག་གི་སྟེང་ན་ཡོད་པས་ཤིང་དང་བཅས་པ་ཁྱེར་ནས་ཡོང་བ་ལ། ཕྲ་མེན་མ་ཀུན་གྱིས་
ཕྱག་ཆང་བྱེད་དུ་བཅུག་པ་དང་། བིརླ་པས་ཆང་ཐམས་ཅད་ཁོང་རང་གིས་འཐུངས་པ་དང་། ཕྲ་མེན་མ་
ཀུན་གྱིས་བིརླུ་པ་གསད་པར་བྱ་སྙམ་ནས་ཐམས་ཅད་ཀྱིས་གད་རྒྱངས་ཀྱི་སྒྲ་བསྒྲགས་པ་དང་། སློབ་དཔོན་
གྱིས་ཁྲོ་བོའི་གད་མོ་བྱས་པས་ཕྲ་མེན་མ་ཐམས་ཅད་བརྒྱལ་ནས་དམ་ལ་བཏགས་ཏེ། དཀོན་མཆོག་
གསུམ་ལ་སྐྱབས་སུ་འགྲོ་བ་དང་། བིརླ་པ་ལ་དད་པའི་སེམས་ཅན་ལ་གནོད་པ་མི་བྱེད་པར་དམ་བཅས་པར་
གྱུར་ཏོ། ། དེ་ནས་སློབ་དཔོན་དེ་ཝཱི་ཀོ་ཊིར་བྱོན་ཏེ་འམ་དུ་མ་ཧཱ་དེ་ཝ་དང་། ལྷ་མོ་ཨུ་མ་དེ་ཝཱི་གཉིས་ཀྱིས་
སྤྲུལ་པའི་གྲོང་ཁྱེར་ཕྱེད་དང་ལྔ་བརྒྱ་པ་ཞིག་བྱས་ནས་སུམ་ཅུ་རྩ་གསུམ་ལ་སོགས་པའི་ལྷ་གནས་ཀྱི་ཞལ་ཟས་
ཐམས་ཅད་བླངས་ནས་བིརླ་པ་ལ་མཆོད་པ་རྒྱ་ཆེན་པོ་བྱས་སོ། ། དེ་ཡང་བིརླ་པས་རྟོགས་པ་བརྗོད་པའི་
ཚིགས་སུ་བཅད་པ་འདི་སྐད་གསུངས་སོ། ། སོ་མ་པུ་རིའི་གཙུག་ལག་ཁང་ཆེན་དུ། ། ཕལ་ཆེན་སྡེ་པའི་དགེ་
འདུན་ཀུན་གྱིས་ཀྱང་། ། བདག་ཉིད་ཡོན་ཏན་མ་ཚོར་གནས་ནས་བསྐྲད། ། མཚོ་ལ་ཆུ་ཡིས་མ་གོས་སྐམ་
སར་གནས། ། གངྒཱ་བཅད་ནས་གྲོང་ཁྱེར་དག་ཏུ་སྣ་ཚོགས་ཟ་ཞིང་རྒྱུ། ། ཆང་འཚོང་གནས་སུ་ཉི་མ་གཏའ་
མར་བཅུག་ནས་འདོད་ཡོན་སྤྱད། ། ཨིནྡྲའི་ཡུལ་དུ་ལྷ་ཆེན་བཏུལ་ནས་དམ་ལ་བཞག །ཤར་ཕྱོགས་དེ་ཝཱི་ཀོ་
ཊིར་ཕྱིན་ནས་ཕྲ་མེན་བཏུལ། ། མ་ཧཱ་དེ་ཝས་སྤྲུལ་པའི་གྲོང་ཁྱེར་སྤྲུལ་ནས་བསྙེན་བཀུར་བྱས། །ཞེས་དང་།
ཕྱག་རྒྱ་ཆེན་པོ་ལྷན་ཅིག་སྐྱེས་པ་སྟེ། ། མི་བསམ་མི་དཔྱད་འབད་མེད་ངང་ལ་བཞག ། ཆད་པར་མི་འགྱུར་
ཉམས་མྱོང་རང་གིས་རིག ། རྟག་པར་མི་འགྱུར་ཞེན་མེད་ཟུང་དུ་འཇུག ། ཅེས་གསུངས་སོ། ། སློབ་
དཔོན་བིནྡྲ་པའི་ལོ་རྒྱུས་རྫོགས་སོ། །
༦. སློབ་དཔོན་ཌོམི་བའི་(གཡུང་པོ་)ལོ་རྒྱུས་ནི། ཡུལ་མ་ག་དྷཱ་པ་རིགས་རྒྱལ་རིགས་ཡིན་ལ།
དངོས་གྲུབ་དགྱེས་རྡོར་ལས་ཐོབ་པའོ། ། དེ་ཡང་བླ་མ་ནག་པོ་སྤྱོད་པ་བས་དབང་བསྐུར་བྱས་ནས་གདམས་
ངག་ཕོག་སྟེ། དོན་ཉམས་སུ་བླངས་པ་དང་། འབངས་རྣམས་ལ་བུ་གཅིག་པའི་བསམ་པ་བཞིན་དུ་བརྩེ་
བས། མི་རྣམས་ཀྱིས་ཆོས་སྒོར་ཞུགས་པ་ནི་མ་ཚོར། རང་བཞིན་གྱིས་འཇམ་ཞིང་བྱམས་པས་སྐྱོང་བར་



འདུག་པས་ཕྱོགས་ཐམས་ཅད་མཐུན་པར། རྒྱལ་པོ་འདི་ནི་ཆོས་པ་འདྲ་བ་གཅིག་འདུག་ཟེར། དེའི་དུས་
སུ་རྒྱལ་པོས་བློན་པོ་རྣམས་ལ་སྨྲས་པ། འོ་སྐོལ་མ་ག་དྷཱའི་གྲོང་ཁྱེར་འདི་ན་ཆོམ་རྐུན་གྱི་འཇིགས་པས་མི་ཀུན་
ལ་འཕྲོག་འཇོམས་བྱེད་པ་དང་། རང་གི་བསོད་ནམས་དམན་པའི་སྔོན་ལས་ཀྱི་དབང་གིས་དབུལ་བ་དང་
ཕོངས་པ་ཤིན་ཏུ་མང་བས་འདི་ཀུན་ཕོངས་པ་དང་འཇིགས་པ་ལས་བསྐྱབ་པའི་ཕྱིར། མཁར་གྱི་གཅོང་ཆེན་
པོ་འདི་གནོད་པ་བྱེད་པ་དང་ཕོངས་པ་མཐོང་དུས་རྡུངས་ཤིག དེ་མ་ཡིན་པར་མ་རྡུངས་ཤིག་ཅེས་སྨྲས་
པས་བློན་པོས་ཀྱང་དེ་བཞིན་དུ་བྱས་ཏེ་ཕྱོགས་ཀུན་ཏུ་དྲིལ་བསྒྲགས་པས། མ་ག་དྷཱར་འཇིགས་པ་དང་
ཕོངས་པ་ཐམས་ཅད་ཀྱི་རྒྱུན་ཆད་ནས་ཐམས་ཅད་བདེ་ཞིང་སྐྱིད་པར་གནས་སོ། ། དེ་ནས་དུས་རེ་ཞིག་ན་
རྒྱལ་པོའི་སར་རིགས་ངན་གྱི་གླུ་མཁན་ཚན་པ་ཞིག་འོངས་ནས་རྒྱལ་པོ་ལ་གླུའི་རོལ་མོ་འབུལ་བར་བྱུང་བའི་
ཕྱི་ལ་རིགས་ངན་དེའི་བུ་མོ་ལོ་བཅུ་གཉིས་ལོན་པ། གྲོང་པའི་ཆོས་ཀྱིས་མ་གོས་པ་བཞིན་ལྟ་ན་སྡུག་ཅིང་ཁ་
དོག་མཛེས་པ། ཡིད་དུ་འོང་བ། པདྨའི་རིགས་ཀྱི་ཡོན་ཏན་ཐམས་ཅད་ཚང་བ་གཅིག་ཁྲིད་བྱུང་བས།
རྒྱལ་པོས་ཁྱོད་ཀྱི་བུ་མོ་འདི་ང་ལ་བྱིན་ཅིག་ཅེས་སྨྲས་པས། གླུ་མཁན་དེ་ན་རེ། རྗེ་ཉིད་མ་ག་དྷཱའི་རྒྱལ་པོ་
གྲོང་ཁྱེར་འབུམ་ཚོ་བཅོ་བརྒྱད་ལ་དབང་བྱེད་པ། རྒྱལ་སྲིད་ཀྱི་དཔལ་འབྱོར་ཆེན་པོ་ལ་ལོངས་སྤྱོད་པ་
ལགས་ན། བདག་ནི་རིགས་ངན་པས་སྐྱེ་བོའི་ཚོགས་ཀྱིས་སྨད་ཅིང་སྤང་བའི་གནས་སུ་གྱུར་པས། ལྷའི་རྗེ་
བཀའབསྩལ་གྱི་འོས་མ་ལགས་སོ་ཞེས་ཞུས་པ་དང། རྒྱལ་པོས་ནན་གྱིས་བཀའ་སྩལ་ཞིང་ཐབས་ཀྱིས་
གཅུན་ནས། འདི་སྐད་དུ། ཇི་སྲིད་མ་རྟོགས་བར་དུ་རང་གཞན་རྟོག་པས་བཅིངས། ། དེ་ཚེ་རྟོགས་པར་
གྱུར་ནས་རང་གཞན་གཉིས་མ་གྲུབ། ། དེས་ན་སངས་རྒྱས་ཞེས་བྱ་བདག་གི་བླ་དགས་ཡིན། ། དེ་ཉིད་སྤྲོས་
བྲལ་ངང་ལས་རང་སེམས་གཉུག་མ་ཟུང་། ། ཞེས་གསུངས་ཏེ། བུ་མོ་དང་ལྗིད་མཉམ་པའི་གསེར་ཕ་ལ་བྱིན་
ནས། བུ་མོ་རྒྱལ་པོ་ལ་ཕུལ་ལོ། ། དེ་ནས་ལོ་བཅུ་གཉིས་ཀྱི་བར་བསྟེན་པས་སུས་ཀྱང་མ་ཚོར་བ་ལ། དེ་
ནས་ལོ་བཅུ་གཉིས་ནས་ཀུན་གྱིས་རིག་སྟེ་རིགས་ངན་མ་བཙུན་མོར་བླངས་སོ་ཞེས་མ་ག་དྷཱའི་ཕྱོགས་མཚམས་
ཐམས་ཅད་དུ་གྲགས་པ་ངན་པས་ཁྱབ་པ་དང་། རྒྱལ་པོས་སྲས་ལ་རྒྱལ་སྲིད་གཏད་ནས་རིགས་ངན་མ་ཁྲིད་
དེ་ནགས་སུ་བསྒྲུབ་པ་ལ་བྱོན། ལོ་བཅུ་གཉིས་བཞུགས་པས་གྲུབ་པ་བརྙེས་སོ།་ ། དེའི་བར་ལ་མ་ག་དྷཱ་ལ་
སོགས་པའི་ཡུལ་ཁམས་ཐམས་ཅད་གུད་ཅིང་། སྲས་འབངས་རྣམས་ཀྱིས་རྒྱལ་སྲིད་མི་ཟིན་པ་ལ་ཐུག་
སྡུག་བསྔལ་ཆེན་པོས་ནོན་ནས་མི་ཀུན་གྲོས་བྱས་ཏེ་སྔར་གྱི་རྒྱལ་པོ་དེ་ཉིད་བཙལ་ལ་རྒྱལ་སྲིད་སྐྱོང་བར་ཞུས་
ན་ལེགས་སོ་ཟེར་ནས་མི་འགའ་བཏང་སྟེ་ནགས་གསེབ་ཏུ་བཙལ་བས། རྒྱལ་པོ་ཤིང་སྡོང་གཅིག་གི་སྟེང་ན་
བཞུགས། རིགས་ངན་གྱི་བུ་མོ་དེ་ཆུ་ལེན་དུ་སོང་བ་མཚོའི་ཁ་ལ་པདྨའི་ལོ་མའི་སྟེང་ན་ཕར་ཆུ་ལ་མི་ནུབ་
བར་སོང་ནས། ཆུ་འདོམ་བཅོ་ལྔ་ཙམ་གྱི་འོག་ནས་བླངས་ཏེ། རྒྱལ་པོ་ལ་དྲངས་པ་མཐོང་ནས་མི་དེ་ཀུན་



ངོ་མཚར་སྐྱེས་ཏེ་ཡུལ་དུ་ལོག་ནས། དེའི་གཏམ་སྨྲས་པས་རྒྱལ་འབངས་ཀུན་གྱིས་དེ་ཐོས་པས་ཡ་མཚན་
སྐྱེས་ཏེ་སླར་སྤྱན་འདྲེན་བཏང་བས། ནགས་གསེབ་ནས་ཡབ་ཡུམ་གཉིས་ཀ་སྟག་ལ་བཞོན། དུག་སྦྲུལ་
ལྕག་བྱས་ཏེ་བྱོན་པ་དང་། ཀུན་ངོ་མཚར་དཔག་ཏུ་མེད་པ་སྐྱེས་ནས་རྒྱལ་སྲིད་འཛིན་པར་གསོལ་བ་བཏབ་
པས། རྒྱལ་པོ་ན་རེ། ང་རིགས་ངན་ཡིན་པས་རྒྱལ་པོ་བྱེད་དུ་ག་ལ་རུང་། འོན་ཀྱང་ཤི་ཕན་ཆད་རིགས་
བཟང་ངན་གྱི་རྟོག་པ་བྲལ་བ་ཡིན་པས། ང་མེར་སྲེགས་ཤིག དེ་ནས་སྐྱེས་པ་དང་གཟོད་བྱ་ཟེར་ནས་ཡུལ་
མི་ཀུན་གྱིས་ཙནྡན་གོར་ཤི་ཤའི་ཤིང་གིས་ཡབ་ཡུམ་གཉིས་བསྲེགས་པས། ཞག་བདུན་དུ་མེ་མ་ཤི། དེ་ནས་
བལྟས་ཙམ་ན་ཐལ་བའི་དབུས་མཚོ་ཆུང་ངུ་ཞིག་གི་དཀྱིལ་མེ་ཏོག་པདྨའི་སྡོང་པོའི་གོང་བུ་ཁ་བྱེ་བའི་ནང་ན།
ཡབ་ཡུམ་གཉིས་རང་བྱུང་གི་དགྱེས་པ་རྡོ་རྗེ་ཡབ་ཡུམ་དུ་གྱུར་ནས་སྐུ་ལས་འོད་ཟེར་དུ་མ་འཕྲོ་བཞིན་
བཞུགས་པ་མ་ག་དྷཱ་པ་རྣམས་ཀྱིས་མཐོང་ནས། ཐམས་ཅད་དད་པར་གྱུར་ཏེ་མཚན་སློབ་དཔོན་ཌོམི་བ་
ཞེས་བྱ་བར་གྲགས་སོ། ། དེ་ནས་རྒྱལ་པོས་སྲས་བློན་པོ་ལ་སོགས་པ་ཐམས་ཅད་ལ་སྨྲས་པ། ཁྱེད་རྣམས་ང་
ཙུག་ནུས་ན་ང་རྒྱལ་སྲིད་བྱེད། དེ་ཙུག་མི་ནུས་ན་མི་བྱེད་ཅེས་སྨྲས་པས་ཐམས་ཅད་ཧ་ལས་ཏེ་འདི་འདྲ་བ་
གར་ནུས་ཟེར་ནས་འདུག་གོ། ། དེ་ནས་རྒྱལ་པོས་སྨྲས་པ། རྒྱལ་སྲིད་ནི་མནོག་ཆུང་ལ་ཉེས་དམིགས་ཆེ་བར་
འདུག་པས་ང་ནི་ཆོས་ཀྱི་རྒྱལ་སྲིད་བྱེད་པ་ཡིན་གསུངས་ནས་མི་ཡུལ་དུ་ལོ་བདུན་བརྒྱའི་བར་དུ་འགྲོ་དོན་
མཛད་དོ། ། ཌོམི་བས་རྟོགས་པ་བརྗོད་པ་ནི། གསེར་འགྱུར་རྩི་ཡི་ནུས་པ་ཡིས། ། ལྕགས་རྣམས་གསེར་དུ་
བསྒྱུར་བ་ལྟར། ། རིན་ཆེན་དབང་གི་ནུས་པ་ཡིས། ། ཉོན་མོངས་གཉིས་མེད་ཡེ་ཤེས་འགྱུར། ། ཅེས་
གསུངས་སོ། ། སློབ་དཔོནཌོམྦི་བའི་ལོ་རྒྱུས་སོ། །
༧. སློབ་དཔོན་ཤ་བ་རི་པའི་(རི་དྭགས་རྔོན་པའམ་རི་ཁྲོད་པ་)ལོ་རྒྱུས་ནི། རི་ཅི་དྷ་ཏྲ་བི་ཀྲ་མ་ལ་
ཞེས་བྱ་བའི་རི་ལ་ཤ་བ་རི་ཞེས་བྱ་བའི་རྔོན་པ་ཞིག་ཡོད་པ་དེ། དུས་རྒྱུན་དུ་འཚོ་བའི་ཕྱིར་སྲོག་ཆགས་མང་
པོ་བསད་ཅིང་། གནོད་པའི་ལས་འབའ་ཞིག་ལ་དུས་འདའ་ཞིང་། སྡིག་པའི་རང་བཞིན་དུ་གནས་པ་ལ་
འཕགས་པ་སྤྱན་རས་གཟིགས་ཀྱིས་དགོངས་ཤིང་། དེ་ལ་ཐུགས་རྗེས་གཟིགས་ནས་སྙིང་རྗེ་ཆེར་སྐྱེས་ཏེ་དེ་
འདུལ་བའི་དུས་ལ་བབས་པ་མཁྱེན་ནས། ཤ་བ་རི་འདྲ་བའི་རྔོན་པ་ཞིག་ཏུ་སྤྲུལ་ཏེ་དེའི་གནས་སུ་ཕྱིན་པ་
དང་། ཤ་བ་རི་པས་ཁྱོད་སུ་ཡིན་དྲིས་པས་ང་ཤ་བ་རི་པ་བྱ་བ་ཡིན་བྱས་པས། ཁྱོད་ཀྱི་ཡུལ་གང་ཡིན་ཟེར།
ཐག་རིང་པོ་ཞིག་ན་ཡོད་བྱས་པས། འོ་ན་ཁྱོད་ཀྱི་མདའ་གཅིག་གིས་ཤ་བ་དུ་སོད་ཟེར། འཕགས་པས་སུམ་
བརྒྱ་ཙམ་དུས་གཅིག་ལ་སོད་སྨྲས་པས། རྔོན་པ་ན་རེ། འོ་ན་མདའ་དེ་འདྲ་ང་ལ་ཡང་སློབ་ཟེར། སང་
བསླབ་ཀྱི་བྱས་ཏེ་ནང་པར་རྔོན་པ་ཤ་བ་རི་ཐང་ཆེན་པོ་གཅིག་ཏུ་ཁྲིད་ནས་སྤྲུལ་པའི་ཤ་བ་ལྔ་བརྒྱ་ཙམ་བསྟན་
ནས། ངའི་མདའ་གཅིག་གིས་འདི་ཐམས་ཅད་དུས་གཅིག་ལ་གསོད་སྨྲས་པས། རྔོན་པ་ཤ་བ་རི་ན་རེ།



བཞིབརྒྱ་ཕར་བོར་བརྒྱ་གསོད་པ་གྱིས་དང་ཟེར། དེ་ནས་འཕགས་པས་སྤྲུལ་པའི་ཤ་བ་ལྔ་བརྒྱ་མདའ་
གཅིག་གིས་དུས་གཅིག་ལ་བསད་ནས་ཤ་རོ་གཅིག་རྔོན་པ་ལ་བསྐུར་བས་མ་ཐེག་པར་ཤ་བ་རིའི་ང་རྒྱལ་ཆག་
ནས་ཁྱིམ་དུ་སླེབས་པ་དང། འཕགས་པ་ལ་དེ་འདྲ་བའི་འཕོངས་ཀྱི་སྟོབས་གདའ་བ་བདག་ལ་སློབ་ཟེར།
འཕགས་པས་སྨྲས་པ། དེ་སློབ་པ་ལ་ཟླ་བ་གཅིག་གི་བར་དུ་ཤ་མ་ཟ་ཞིག་བྱས་པ་དང་། ཤ་བ་རིས་ཁས་
བླངས་ནས་སྲོག་ཆགས་ལ་གནོད་པ་སྤངས་པ་དང་། ཡང་འཕགས་པས་ཞག་བདུན་ནས་དེའི་གན་དུ་བྱོན་
ཏེ། ཁྱོད་ཀྱིས་ཅི་ཟོས་གསུངས་པས། བདག་གིས་ཤིང་ཏོག་ཟོས་ཟེར། དེ་ནས་འཕགས་པས་ཁྱེད་ཅག་
གིས་སེམས་ཅན་ལ་བྱམས་པ་དང་སྙིང་རྗེ་སྒོམས་ཤིག་གསུངས། དེ་ནས་ཟླ་བ་གཅིག་སོང་བ་དང་གནས་
དེར་བྱོན་པ་དང་། རྔོན་པ་ཤ་བ་རི་ན་རེ། ད་འཕོངས་སློབ་རི་དྭགས་གཤོར་བའི་ཆོས་ཤོད་ཟེར་བ་དང་།
འཕགས་པས་མཎྜལ་ཞིག་མཛད་ནས་མེ་ཏོག་བཀྲམ་སྟེ་ཤ་བ་རི་བཟའ་མི་རྣམས་ལ་མཎྜལ་ལ་ལྟོས་ཤིག་
གསུངས། དེ་རྣམས་ཀྱིས་བལྟས་པས་མཎྜལ་གྱི་ནང་དུ་དམྱལ་བ་ཆེན་པོ་བརྒྱད་དང་ཁོ་རང་གཉིས་ཀྱང་དེ་
ན་འཚེད་པར་མཐོང་བས་འཇིགས་ཤིང་སྐྲག་ནས་འདར་བ་དང་། དངངས་ནས་སྐད་གཅིག་ཀྱང་མ་ཐོན་པ་
ལ། འཕགས་པས་ཅི་མཐོང་ཡང་ཡང་དུ་དྲིས་པས། སེམས་ཅན་དམྱལ་བ་འདི་འདྲ་བ་གདའ་ཟེར། འོན་
ཁྱོད་དེར་སྐྱེ་བ་ལ་མི་འཇིགས་སམ་གསུངས་པས། འཇིགས་ལགས་ཏེ་དེ་ལས་ཐར་པའི་ཐབས་མཆིས་སམ་
ཞུས་པ་དང་། ཐབས་ཡོད་དེ་བསྒྲུབ་ནུས་སམ་གསུངས་པས། ནུས་ཟེར། འཕགས་པས་རྔོན་པ་ཤ་བ་རི་
བཟའ་མི་གཉིས་ལ་ཆོས་བཤད་དེ་སྲོག་བཅད་པའི་རྣམ་པར་སྨིན་པས་ནི་སེམས་ཅན་དམྱལ་བར་སྐྱེ་བ་ཡིན་ལ།
བྱེད་པ་རྒྱུ་མཐུན་ནི། ཚེ་འདིར་སྲོག་གཅོད་སྙིང་འདོད་པ། དེའི་དབང་གིས་འབྲས་བུ་ཚེ་ཐུང་། སྐྱེས་བུ་
བྱེད་པའི་འབྲས་བུ་གཟི་བརྗིད་ཆུང་བ་ཡིན་ནོ། ། སྲོག་གཅོད་ཀྱི་ལས་སྤངས་པས་བྱང་ཆུབ་ཐོབ་ལ། བྱེད་པ་
རྒྱུ་མཐུན་ནི་སྲོག་གཅོད་སྙིང་མི་འདོད་པ། དེའི་དབང་གིས་འབྲས་བུ་ཚེ་རིང་། སྐྱེས་བུ་བྱེད་པའི་འབྲས་བུ་
གཟི་བརྗིད་ཆེ་ཞིང་མདངས་དང་ལྡན་པ་ཡིན་ནོ་ཞེས་མི་དགེ་བ་བཅུའི་ཉེས་དམིགས་དང་། དགེ་བ་བཅུའི་
ཕན་ཡོན་བཤད་པས། ཤ་བ་རི་འཁོར་བ་ལ་སྐྱོ་བ་སྐྱེས་ནས་ཆོས་ལ་མི་ཕྱེད་པའི་དད་པ་བརྟན་པོ་ཐོབ་པར་
གྱུར་ཏེ། དེ་ནས་འཕགས་པས་བྱང་ཆུབ་སེམས་ཀྱི་གདམས་པ་གནང་ནས་རི་བོ་ད་དིར་གཤེགས་སོ། ། དེ་
ནས་ཤ་བ་རིས་ལོ་བཅུ་གཉིས་སྙིང་རྗེ་བསྒོམས་པས་མཆོག་གི་དངོས་གྲུབ་ཐོབ་ནས་སྙིང་རྗེ་ཆེན་པོའི་ཆོས་ཉིད་
ལས་ལངས་ཏེ་འཕགས་པའི་དྲུང་དུ་བྱོན་པས། འཕགས་པས་ཤ་བ་རི་ལ་ཡོན་ཏན་གྱི་བསྔགས་པ་དུ་མ་
བརྗོད་ནས་འདི་སྐད་དུ། རིགས་ཀྱི་བུ་རྩྭའི་མེ་ཤི་བ་དང་འདྲ་བའི་ཕྱོགས་གཅིག་གི་མྱང་འདས་ནི་མཆོག་མ་
ཡིན་པས་སེམས་ཅན་གྱི་དོན་དུ་འཁོར་བར་འདུག་ལ། གཞན་དོན་གྱིས་ཤིག་ཅེས་གསུངས་པས་རང་ཡུལ་དུ་
ལོག་སྟེ་མཚན་དཔལ་ཤ་བ་རི་ཞེས་གྲགས། རྨ་བྱའི་སྒྲོས་འདོམས་དཀྲིས་བྱས་པས་ནམ་མཁའི་གོས་ཅན་དུ་
11



གྲགས། རི་ལ་རྟག་ཏུ་བཞུགས་པས་རི་ཁྲོད་མགོན་པོ་ཞེས་ཏེ་མཚན་གསུམ་དུ་གྲག་གོ། ། ཤ་བ་རི་པའི་
རྟོགས་པ་བརྗོད་པ་ནི། མ་རིག་པ་ཡི་ནགས་ཚལ་དུ། ། གཟུང་འཛིན་རི་དྭགས་རྒྱུ་བ་ལ། ། ཐབས་དང་ཤེས་
རབགཞུ་བརྡུངས་ནས། ། སྙིང་པོའི་དོན་གྱི་མདའ་ཞིག་འཕངས། ། ཤི་ནི་རྣམ་པར་རྟོག་པ་ཤི། ། ཤ་ནི་
གཉིས་སུ་མེད་པར་ཟོས། ། རོ་ནི་བདེ་བ་ཆེན་པོ་མྱོང་། ། འབྲས་བུ་ཕྱག་རྒྱ་ཆེན་པོ་ཐོབ། ། ཅེས་གསུངས་
སོ། ། སློབ་དཔོན་ཤ་བ་རི་པའི་རྣམ་ཐར་དང་ལོ་རྒྱུས་རྫོགས་སོ། །
༨. སློབ་དཔོན་ས་ར་ཧ་པའི་(མདའ་བསྣུན་པའམ་བྲམ་བྲེས་ཧ་ར་པ་)ལོ་རྒྱུས་ནི། རིགས་བྲམ་ཟེ།
ཡུལ་ཤར་ཕྱོགས་ཀྱི་གྲོང་ཁྱེར་ར་དྷི་ཞེས་བྱ་བ། བྱེ་བྲག་པ་རོ་ལི་པ་ཡིན་ལ། ཡུམ་མཁའ་འགྲོ་མ། སློབ་
དཔོན་བྲམ་ཟེ་ཡིན་ཡང། ས་ར་ཧ་རང་ནང་པ་སངས་རྒྱས་པའི་ཆོས་ལ་དད་ནས་ནང་པ་དང་བྲམ་ཟེ་གཉིས་
གའི་སྡོམ་པ་བསྲུང་ཞིང་། ཉིན་མོ་བྲམ་ཟེའི་ཆོས་ལུགས་དང་། མཚན་མོ་སངས་རྒྱས་པའི་ཆོས་ལུགས་བྱས།
ཚོགས་ཀྱི་འཁོར་ལོ་བསྐོར་ཞིང་། ཆང་ཡང་གསོལ་བས། བྲམ་ཟེ་ཀུན་གྱིས་ཚོར་ནས་ས་ར་ཧ་བསྐྲད་པར་
བརྩམས་ཏེ། བྲམ་ཟེ་ཐམས་ཅད་འདུས་ནས་རྒྱལ་པོ་རཏྣ་བ་ལ་ཞུས་པ། ཁྱེད་རྒྱལ་པོ་ཡིན་ན་ཡུལ་དུ་ཆོས་
ལུགས་འཚོལ་བར་བྱེད་དུ་འཇུག་པའི་ལུགས་ཡོད་དམ། ས་ར་ཧ་འདི་ཡུལ་པ་རོ་ལིའི་གྲོང་ཁྱེར་ཁྲི་ཚོ་ཕྱེད་
དང་གཉིས་ཀྱི་བྲམ་ཟེ་རྣམས་ཀྱི་གཙོ་བོ་ཡིན་པ་ལ། ད་ཆང་འཐུངས་ནས་རིགས་ཉམས་འདུག་པས་སྐྱོད་
པར་རིགས་སོ་བྱས་པས། རྒྱལ་པོའི་བསམ་པར་གྲོང་ཁྱེར་ཁྲི་ཚོ་ཕྱེད་དང་གཉིས་ཀྱི་གཙོ་བོ་ཡིན་པས་སྐྱོད་
པར་མི་རུང་སྙམ་ནས། ས་ར་ཧའི་གནས་སུ་བྱོན་ནས་སྨྲས་པ། ཁྱེད་བྲམ་ཟེ་ཡིན་པ་ལ་ཆང་འཐུང་བ་དེ་མ་
ལེགས་བྱས་པས། ངས་ཚང་མ་འཐུངས་ཟེར། འོན་ཀྱང་ཡིད་མི་ཆེས་ན་མནའ་འདོར་བ་ཡིན་པས། བྲམ་
ཟེ་ཀུན་དང་མི་ཐམས་ཅད་བསྡུས་ཤིག་ཟེར་ནས། རྒྱལ་པོས་ཐམས་ཅད་བསྡུས་པ་དང་། ས་ར་ཧས་སྨྲས་པ།
ངས་ཆང་འཐུངས་ན་ཁ་ཚིག་ཅིག་ཟེར་ཏེ། མར་ཁུ་བསྐོལ་ནས་འཐུངས་པས་མ་ཚིག་པ་དང་། རྒྱལ་པོས་
འདི་བདེན་ནམ་བྱས་པས། བྲམ་ཟེ་ཀུན་ན་རེ། འཐུང་ཟེར། ཡང་ཟངས་ཀྱི་ཞུན་མ་འཐུངས་པས་ཀྱང་མ་
ཚིག་པ་ལ། གཞན་རྣམས་ཀྱིས་ཆང་ཐུངས་ཟེར། འོ་ན་མཚོའི་སྟེང་དུ་འདུག་ནས་མ་ནུབ་ན་མ་འཐུངས་པ་
ཡིན་ལ། ནུབ་ན་འཐུངས་པ་ཡིན་ནོ་ཞེས་སྨྲས་ཏེ། ཆུར་ཞུགས་པས་ས་ར་ཧ་མ་ནུབ་པར་མྱུར་དུ་ཐོན་ཀྱང་།
ཡང་འཐུང་ཟེར། ཡང་སྲང་ལ་བཀར་ནས་གང་ལྕི་བས་མ་འཐུངས་པ་ཡིན་ལ། ཡང་བ་དེས་འཐུངས་པ་
ཡིན་ནོ་ཞེས་སྨྲས་པས། ས་ར་ཧ་ལྗི་བ་བྱུང་སྟེ། ངས་མ་འཐུངས་ཟེར། དེ་བཞིན་དུ་མི་གསུམ་གྱི་ལྗིད་དད་
མཉམ་པའི་ལྕགས་ཀྱི་རྡོ་དང་བཏེགས་པས་ཀྱང་། ས་ར་ཧ་ལྗི་བ་དང་། ཡང་དྲུག་དང་མཉམ་པའི་ལྕགས་
རྡོ་དང་བཏེགས་པས་ཀྱང་ས་ར་ཧ་ལྗི་སྟེ། རྒྱལ་པོ་ན་རེ། འདི་ལྟ་བུའི་ནུས་པ་ཡོད་ན་ཆང་འཐུང་ཡང་རུང་
གི་ཟེར་བས། བྲམ་ཟེ་རྣམས་ཀྱང་དད་ནས་ཕྱག་བྱས་ཏེ། རང་གི་ཆོས་ལུགས་བསྒྱུར་ནས་ཐམས་ཅད་
12



སངས་རྒྱས་ཀྱི་བསྟན་པ་ལ་ཞུགས་སོ། ། དེ་ནས་ས་ར་ཧས་བྲན་མོ་ལོ་བཅོ་ལྔ་ལོན་པ་ཞིག་ཡོད་པ་དེ་ཁྲིད་ནས། །
དབེན་པར་བསྒྲུབ་པ་བྱས། བུ་མོས་ཟས་བཙལ་ཞིང་སྐྱེལ་བ་ལ་རེ་ཞིག་གི་ཚེ། ལ་ཕུག་གི་ཚོད་མ་འདོད་
ཟེར་ནས། བུ་མོས་མ་ཧེའི་ཞོ་དང་ལ་ཕུག་སྦྱར་ནས་འདྲེན་དུ་ཕྱིན་པས། ས་ར་ཧ་ཏིང་ངེ་འཛིན་གྱི་ངང་དུ་
སོང་ནས་ལན་དུ་མ་འདོད་པར་ལོག་པ་དང་། ལོ་བཅུ་གཉིས་ལོན་ནས་ཏིང་ངེ་འཛིན་གྱི་ཆོས་ཉིད་ལས་
བཞེངས་ཏེ། ལ་ཕུག་གི་ཚོད་མ་ག་རེ་བྱས་པས། བུ་མོ་ན་རེ། ད་གང་ན་ཡོད། ལོ་བཅུ་གཉིས་ཀྱི་བར་གྱི་
ཡུན་དེ་རིགས་ཤིག་འདས་སོང་། ད་ལྟ་དཔྱིད་ཀྱི་དུས་སུ་སོང་བས་མེད་དོ་ཞེས་སྨྲས་པ་དང་། ས་ར་ཧས་ང་
རི་ཁར་བསྒྲུབ་པ་ལ་འགྲོ་བྱས་པས་བུ་མོ་ཆུང་མ་ན་རེ། ལུས་དབེན་པ་ནི་དབེན་པ་མ་ལགས། སེམས་
མཚནམ་དང་རྣམ་པར་རྟོག་པས་དབེན་པ་ནི་དབེན་པའི་མཆོག་ལགས་ཏེ། ཁྱོད་ཀྱིས་ལོ་བཅུ་གཉིས་བར་
དུ་ཏིང་ངེ་འཛིན་ལ་བཞུགས་པ་ལ་མཚན་མ་ཕྲ་མོ་ལ་ཕུག་གི་རྟོག་པ་མ་ཆོད་འདུག་པ་རི་ཁར་ཕྱིན་པས་ཅི་ཕན་
ཞེས་སྨྲས་པས། ས་ར་ཧས་དེ་བདེན་བསམས་ནས་མཚན་མ་དང་རྣམ་པར་རྟོག་པ་སྤངས་ནས། གཉུག་
མའི་དོན་ཉམས་སུ་བླངས་པས་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་ནས། ཡབ་ཡུམ་གཉིས་ཀ་མཁའ་
སྤྱོད་དུ་གཤེགས་སོ། ། ས་ར་ཧའི་རྟོགས་བརྗོད་ནི། ཀྱེ་ཧོ་གྲོགས་དག་ལྷན་ཅིག་སྐྱེས་པ་དེ། ། གཞན་ནས་མི་
རྙེད་བླ་མའི་ཞལ་ནས་རྙེད། ། དོན་དམ་ཞལ་གྱི་ངོ་བོ་དེ་རྟོགས་ནས། ། ཡིད་ལ་འཆི་མེད་རླུང་ལ་ཆད་པ་
མེད། ། ཅེས་གསུངས། སློབ་དཔོན་ས་ར་ཧའི་རྣམ་ཐར་དང་ལོ་རྒྱུས་རྫོགས་སོ། །
༩. སློབ་དཔོན་ཀོ་ཀ་ལི་པའི་(སྤྲང་པོ་པའམ་ཉལ་པོ་ལ་དགའ་བ་)ལོ་རྒྱུས་ནི། ཡུལ་ག་ཌ་རུ་པ་
རིགས་དམངས་རིགས། དེ་ཡང་རང་གི་རིགས་དང་འཚམས་པའི་ཁྱིམ་ཐབ་གཅིག་བླངས་ནས། ཁྱིམ་གྱི་
འདོད་པའི་ཡོན་ཏན་གྱི་རོ་ཉམས་སུ་མྱོང་བར་བྱེད་པ་ཁོ་ན་ལས་ཐར་ལམ་དགེ་བའི་ཆོས་སོགས་དགེ་བ་ཅུང་
ཟད་ཙམ་ཡང་མི་བྱེད་པར་འཇིག་རྟེན་འབའ་ཞིག་གི་དོན་གཉེར་ཞིང་འདུག་པའི་ཚེ། དེའི་ཆུང་མ་འདུས་
བྱས་ཀྱི་ལས་སླེབས་ནས་ཤི་སྟེ་རོ་དུར་ཁྲོད་དུ་བསྐུལ་ཡང་། རོ་བློས་མ་ཐོངས་པར་རོའི་རྩར་དུ་ཞིང་འདུག་པ་
ལ། དེའི་གམ་དུ་ལེགས་པར་རྟོགས་པའི་རྣལ་འབྱོར་པ་ཞིག་བྱོན་ནས། ཁྱིམ་བདག་དུར་ཁྲོད་ན་ཅི་བྱེད་
ཀྱིན་འདུག་ཞེས་སྨྲས་པ་དང་། ཁྱིམ་བདག་ན་རེ། འཕགས་པས་བདག་གི་སྡུག་བསྔལ་འདི་མ་གཟིགས་
སམ། མིག་བཏོན་པའི་ལོང་བ། ཁྱིམ་ཐབ་དང་བྲལ་བའི་དཔལ་ཟད་པ། འཇིག་རྟེན་ན་བདག་ལས་སྡུག་
པ་དང་ཉོན་མོངས་པ་སུ་མཆིས་ཞེས་ཞུས་པས། རྣལ་འབྱོར་པ་ན་རེ། སྐྱེས་པའི་མཐའ་འཆི། འདུས་པའི་
མཐའ་འབྲལ། འདུས་བྱས་ཀྱི་མཐའ་མི་རྟག་པ་སྲིད་པར་སོང་བ་ཐམས་ཅད་སྡུག་བསྔལ་བ་ཡིན་པས་འཁོར་
བ་སྡུག་བསྔལ་གྱི་རང་བཞིན་ལ་ཁྱོད་མི་སྐྱོའམ། མི་རོ་རྡོ་ལྟ་བུ་བསྲུངས་ནས་ཅི་བྱེད། དེ་བས་ཁྱོད་རང་
ཆོས་གྱིས་ལ་སྡུག་བསྔལ་སྤོངས་གསུངས་པས་ཁྱིམ་བདག་ན་རེ། འཕགས་པ་འཁོར་བའི་རྐྱེན་འཆི་བའི་སྡུག་
13



བསྔལ་ལས་ཐར་བའི་ཐབས་ཡོད་ན་སྩལ་དུ་གསོལ་ཞུས་པས། དེ་ལས་ཐར་བའི་ཐབས་བླ་མའི་མན་ངག་
ཡོད་གསུངས་པས། དེ་བདག་ལ་གནང་བར་ཞུ་ཞེས་ཟེར་བས། དེ་ལ་རྣལ་འབྱོར་པས་དབང་བསྐུར་ཏེ་
བདག་མེད་ཐིག་ལེའི་གདམས་ངག་བྱིན་པས། ཁྱིམ་བདག་ན་རེ། རོ་འདི་ཇི་ལྟར་བསྒོམ་ཞེས་ཟེར་བ་ལ།
རྣལ་འབྱོར་པས་ཕྱིའི་ཆུང་མའི་རྣམ་པར་རྟོག་པ་སྤོངས་ལ། ནང་དུ་སེམས་ལ་བདག་མེད་པའི་ཆུང་མ་དང་།
བདེ་བ་གཉིས་མེད་དུ་སྒོམས་ཤིག་བྱས་ནས། ལོ་དྲུག་བསྒོམ་དུ་བཅུག་པས་ཐ་མལ་པའི་ཆུང་མའི་རྣམ་པར་
རྟོག་པ་བདེ་བ་དང་། སྟོང་པའི་ངང་དུ་སྟོར་ནས་དེའི་གྲིབ་མ་དག་སྟེ། བདེ་ཆེན་འོད་གསལ་གྱི་ཉམས་
རྟོག་ཤར་ནས། མ་རིག་པའི་འཁྲུལ་པའི་དུག་དྭངས་ནས། གནས་ལུགས་ཀྱི་དོན་ཕྱིན་ཅི་མ་ལོག་པའི་དོན་
མངོན་སུམ་དུ་མཐོང་སྟེ། མཆོག་ཐུན་མོང་གི་དངོས་གྲུབ་བརྙེས་ཏེ། མཚན་ཡང་ཀོ་ཀ་ལི་པ་ཞེས་ཕྱོགས་
མཚམས་ཐམས་ཅད་དུ་གྲགས་ཤིང་། ཡུལ་ག་ཌ་རུ་ཌར་སྐྱེ་འགྲོ་དུ་མ་ལ་ཆོས་བཤད་ཅིང་། སེམས་ཅན་གྱི་
དོན་དཔག་ཏུ་མེད་པ་མཛད་ནས་ལུས་མ་སྤངས་པར་མཁའ་སྤྱོད་དུ་གཤེགས་སོ། ། ཀོ་ཀ་ལི་པའི་རྟོགས་
བརྗོད་ནི། ཇི་ལྟར་ནམ་མཁའ་སྟོང་པ་ལ། ། གཅིག་དང་གཞན་གཉིས་སྤངས་པའི་གཟུགས། ། རང་སྣང་ཡེ་
ཤེས་བཙུན་མོ་ནི། །དཔེ་མེད་ཐ་སྙད་ཀུན་ལས་འདས། ། ཞེས་གསུངས། སློབ་དཔོན་ཀོ་ཀ་ལི་པའི་ལོ་རྒྱུས་
དང་རྣམ་ཐར་རྫོགས་སོ། །
༡༠. སློབ་དཔོན་མི་ན་པའི་(ཉ་པ་)ལོ་རྒྱུས་ནི། ཡུལ་རྒྱ་གར་ཤར་ཕྱོགས། རིགས་ཉ་པ། བླ་མ་
མ་ཧཱ་དེ་བ། དངོས་གྲུབ་འཇིག་རྟེན་པའི་ལྷ་ལས་ཐོབ་པའོ། ། དེ་ཡང་ཀ་མ་རུའི་མཐའ་རྒྱ་མཚོ་ལ་ཨི་ཏ་ཞེས་
བྱ་བར་ཉ་པ་ཀུན་ཉ་བཤོར་ནས་དུས་རྟག་ཏུ་ཚོང་དུས་སུ་འཚོང་བ་ལ། དུས་གཅིག་ན་ཉ་པ་ཞིག་གིས་རས་
བལ་གྱི་སྲད་བུ་ལ་ལྕགས་ཀྱུ་བཏགས་ནས་དེའི་རྩེ་མོར་ཤ་བཏགས་ནས་ཆུར་བསྐྱུར་བས། ཉ་ཆེན་པོ་ཞིག་
ཟིན་པས་དེས་འཐེན་པས་ཉས་ཉ་པ་ཕར་དྲུད་དེ་རྒྱ་མཚོར་ཉ་པ་ནུབ་ནས་ཉ་པ་དེ་ཉས་མིད་པ་དང་། ལས་
དབང་གིས་དེར་མ་ཤི་བར་ཡོད་པ་ལ། དེའི་དུས་སུ་དབང་ཕྱུག་ཆེན་པོ་ལ་ལྷ་མོ་ཨུ་མས་ཆོས་ཞུས་པས།
དབང་ཕྱུག་ཆེན་པོ་ན་རེ། ངའི་ཆོས་འདི་དག་གང་རུང་རུང་དུ་བཤད་པ་མ་ཡིན་ཏེ། ཤིན་ཏུ་གསང་བ་
ཡིན་པས་རྒྱ་མཚོའི་ནང་དུ་ཁང་པ་ཞིག་བརྩིགས་ཤིང་། དེའི་ནང་དུ་ལྷ་མོ་ཨུ་མ་ལ་ཆོས་བཤད་པས། དེའི་
དུས་སུ་ཁང་པའི་འོག་ཏུ་ཉ་དེས་འོངས་པ་དང་། ཆོས་ཀྱི་འཕྲོ་ལ་ལྷ་མོ་གཉིད་དུ་སོང་བ་དུས་མཚུངས་ཏེ།
དབང་ཕྱུག་ཆེན་པོས་ལྷ་མོ་ཨུ་མ་ལ་གོའམ་བྱས་པས་མ་ཚོར། ཉ་པ་ཉའི་ཁོག་ན་ཡོད་པ་དེས་ཚོར་ནས། ཉ་
པས་བཀའ་སྩོལ་ཟེར་ཞིང་ཆོས་ཉན། ཆོས་ཐོན་པ་དང་ལྷ་མོ་ཨུ་མ་གཉིད་སད་ནས་ཆོས་ཤོད་བྱས་པས།
དབང་ཕྱུག་ན་རེ། ངས་བཤད་ཟིན་ཟེར། ཨུ་མས་ངོས་ཀྱིས་ཆོས་འདི་ཙམ་བར་དུ་ཐོས། དེ་ནས་གཉིད་
ཀྱིས་མྱོས་ནས་མ་ཐོས་བྱས་པ་ལ། འོ་ན་བཀའ་སྩོལ་ཟེར་བ་སུ་ཡིན་བྱས་པས་དེ་སྐད་ཟེར་མཁན་བདག་མིན་
14



ཟེར་བས། དབང་ཕྱུག་ཆེན་པོའི་མངོན་ཤེས་ཀྱིས་བརྟགས་པས། ཁང་པའི་འོག་ན་ཉ་ཆེན་པོ་ཞིག་གི་ལྟོ་
བའི་ནང་ན་མི་ཞིག་འདུག་པ་དེ། ཆོས་ཉན་པར་མཐོང་ནས་དབང་ཕྱུག་གིས་བསམས་པ། འདི་ངའི་སློབ་
མར་གྱུར་པས་དམ་ཚིག་གཅིག་པའི་སྤུན་ཡིན་སྙམ་ནས་དབང་བསྐུར་ཞིང་གདམས་ངག་ཕོག་ནས་ཉའི་ལྟོ་
བར་ལོ་བཅུ་གཉིས་ཀྱི་བར་དུ་སྒྲུབ་པ་བྱས་པས་གྲུབ་པ་ཐོབ་བོ། ། དེ་ནས་དུས་ལན་གཅིག་གི་ཚེ་ཡུལ་ཤཱི་ཏ་པ་
རིབྱ་བའི་ཉ་པ་ཞིག་གིས་ཉ་ཆེན་པོ་དེ་བཟུང་ནས་ཕྱིར་བཏོན་པ་དང་། ཉ་འདིའི་ལྗིད་ཚེ་ལུགས་ཀྱིས་ཁོང་
པ་ན་གསེར་དངུལ་ལ་སོགས་པའི་རྫས་ཤིག་ཡོད་ཐང་སྙམ་ཉའི་ལྟོ་བ་གཤགས་པས། མི་གཅིག་བྱུང་བ་དེ་ལ་
ཉཔས་ཁྱོད་སུ་ཡིན་བྱས་པས། བདག་ཀྱང་ཉ་པ་ཞིག་ལགས་ཏེ་ཉས་མིད་པ་ཡིན་ཟེར། དེས་ན་རྒྱལ་པོ་
འདི་ཤི་བའི་ཚེ་ཉས་ཁྱེར་བ་ཡིན་ཟེར། དེར་མི་ཀུན་གྱིས་རྩིས་བྱས་པས་ལོ་བཅུ་གཉིས་སོང་ནས་འདུག་པས་
མི་ཀུན་ངོ་མཚར་སྐྱེས་ནས། མིང་དུ་ཡང་རྣལ་འབྱོར་པ་མི་ན་པ་ཞེས་བྱ་བར་གྲགས་ཏེ། མི་ཐམས་ཅད་
ཀྱིས་མཆོད་པ་སྣ་ཚོགས་བྱས། མི་ན་པས་ས་ལ་གར་བྱས་པས་རྐང་པ་ས་ལ་ནུབ། རྡོའི་སྟེང་དུ་ཡང་ནུབ་པ་
ལ་སོགས་པའི་རྫུ་འཕྲུལ་གྱི་གྲུབ་རྟགས་བསྟན་ནས། དེས་ཀྱང་འགྲོ་བ་མ་ལུས་པའི་དོན་བྱས་ཤིང་ཡུལ་
ཁམས་དེ་ཉིད་བཏུལ་ལོ། ། དེ་ནས་མི་ན་པ་འཇིག་རྟེན་གྱི་དངོས་གྲུབ་ཀྱིས་ནམ་མཁའ་ལ་ལུས་མ་སྤངས་པར་
འཕུར་ནས་སོང་ངོ་། ། མི་ན་པའི་རྟོགས་པ་བརྗོད་པ་ནི། ལྕགས་ཀྱུ་ཐོགས་པའི་ཉ་པ་ནི། ། ལས་དབང་རྒྱ་
མཚོའི་ནང་དུ་ཁྱེར། ། ཉ་ཆེན་ལུས་ལ་བརྟེན་བཅས་ནས། ། ལྷ་ཆེན་གདམས་པ་ཉམས་བླངས་པས། ། ཡོན་
ཏན་ས་དང་རྡོ་དག་གིས། ། མ་ཐེག་མི་ན་པ་རུ་གྲགས། ། ཞེས་གསུངས། སློབ་དཔོན་མི་ན་པའི་རྣམ་ཐར་
དང་ལོ་རྒྱུས་རྫོགས་སོ། །
༡༡. སློབ་དཔོན་གོ་ར་ཀླུ་པ་(བ་ལང་རྫི་པ་)དང་། །
༡༢. སློབ་དཔོན་ཙའུ་ར་ཁའི་(རྐང་ལག་མེད་པ་)ལོ་རྒྱུས་ནི། རྒྱ་གར་ཤར་ཕྱོགས་ན་རྒྱལ་པོ་ལྷ་
སྐྱོང་ཞེས་བྱ་བ་ལ་སྲས་གཅིག་བལྟམས་ནས་ལོ་བཅུ་གཉིས་ལོན་པ་ན་ཡུམ་འགུམ་པ་ལ་ཐུག་པའི་ཚེ། བུ་ཁྱོད་
རང་གི་སྲོག་ལ་བབས་ཀྱང་སྡིག་པའི་ལས་མ་བྱེད་ཅིག་ཅེས་ཞལ་ཆེམས་གསུངས་ནས། ཡུམ་མི་རྟག་པའི་
ཚུལ་བསྟན་ཏེ་གཤེགས་སོ། ། དེ་ནས་ཡབ་རྒྱལ་པོ་ལ་འབངས་རྣམས་ཀྱིས་ཞུས་པ། ཡུལ་གཞན་གྱི་བཙུན་མོ་
ཞིག་བཞེས་དགོས་གསོལ་བ་བཏབ་པས། ཡབ་རྒྱལ་པོས་བཙུན་མོ་ཞིག་བཞེས་ཏེ་ཞག་འགའ་ལོན་པ་དང་།
ཡབ་རྒྱལ་པོས་ནགས་གསེབ་ཏུ་ལིངས་ལ་གཤེགས་པའི་ཤུལ་དུ་བཙུན་མོས་ཁང་བཟང་གི་ཡང་ཐོག་ཏུ་ཕྱིན་པ་
ན། སྲས་དེ་མཐོང་ནས་ཆགས་པའི་དབང་གིས་འདོད་པ་སྤྱོད་པར་བརྩམས་ཏེ། དེར་ཕོ་ཉ་བཏང་ནས་
འདིར་གཤེགས་པར་ཞུ་བྱས་པས། རྒྱལ་བུ་མ་འདོད་པ་དང་བཙུན་མོ་སྐྱེངས་ནས་འདིས་ང་ལ་བརྙས་པས་
ད་ནི་དགྲ་འདི་ལས་སྙིང་ན་བ་མེད། འདི་ཐབས་སྣ་ཚོགས་ཀྱིས་གསད་པར་བྱ་སྙམ་དུ་བསམ་ངན་སྐྱེས་ནས་



འཁོར་ཀུན་ལ་འདི་སོད་བྱས་པས། འདི་གསོད་དུ་མི་འདོད། རྒྱལ་པོའི་སྲས་ཀྱི་དམ་པ་ཡིན་པས། མི་
རུང་ཟེར་བ་དང་། མོ་རང་གི་ལུས་ཐམས་ཅད་བྲད་དེ་ཁྲག་ཕྱུང་ནས་གོས་ཀུན་ཡང་ཧྲལ་ཏེ་མལ་དུ་ཞུགས་པ་
དང་། ཡབ་རྒྱལ་པོས་བཙུན་མོ་ལ་ཅི་ཉེས་ཟེར། ཁྱེད་ཀྱི་སྲས་ཀྱིས་ཚུལ་མ་ཡིན་པ་བྱས་པས། ཁོ་མོ་འདི་
ལྟར་གྱུར་ཏོ་ལོ། ། འོ་ན་ཁྱོད་ལ་འདི་འདྲ་བ་བྱས་ནས་ངས་བུ་བསད་དོ་ཟེར་ནས་གཤེད་མ་གཉིས་བསྐོས་ནས།
འདི་གཡའ་གསེབ་ཏུ་ཁྱེར་ལ་རྐང་ལག་རྣམས་ཆོད་ལ་སོད་ཅིག་ཅེས་བསྒོས་པ་དང་། གཤེད་མ་གཉིས་ཀྱིས་
བསམས་པ། སྲས་གསོད་པ་འདི་ལེགས་པ་མ་ཡིན་གྱི། དེ་བས་རང་གི་བུ་བསད་ལ་འདི་གསོས་ལ་མི་གསོད་
དོ་སྙམ་ནས། རྒྱལ་བུ་ལ་འདི་སྐད་དུ། ཉིད་གསོད་པ་ནི་བདག་གིས་མི་ཕོད་པས། བདག་གི་བུ་ཉིད་ཀྱི་
དོན་དུ་གསད་པར་བྱ་ཞེས་སྨྲས་པ་དང་། རྒྱལ་བུ་ན་རེ། བདག་གི་ཡུམ་གྱི་ཞལ་ཆེམས་སྲོག་ལ་བབས་ཀྱང་
སྡིག་པའི་ལས་མ་བྱེད་ཅིག་ཅེས་གསུངས་པས་དེ་ལྟར་མི་རུང་། ཡབ་ཀྱིས་བཀའ་ཇི་ལྟར་བསྩལ་བ་བཞིན་
གྱིས་ལ། ང་རང་སོད་ཅིག་གསུངས་པ་དང་། དེ་ནས་ཤིང་རྐང་གཅིག་པའི་རྩར་གཤེད་མ་གཉིས་ཀྱིས་ཁྱེར་
ལ། རྐང་ལག་རྣམས་བཅད་དེ་བཞག གཤེད་མ་གཉིས་རང་ཁྱིམ་དུ་སོང་ངོ་། ། དེ་ནས་རྒྱལ་བུའི་སར་
སློབ་དཔོན་ཨ་ཙིན་པ་ཞེས་བྱ་བ་བྱོན་ནས། དེ་སྣོད་ལྡན་དུ་གཟིགས་ཏེ་དབང་དང་གདམས་ངག་བྱིན་ཏེ།
དེནས་རྒྱང་གྲགས་ཙམ་ཞིག་ན་བ་ལང་རྫི་མང་པོ་འདུག་སར་བྱོན་ནས། ཕ་གི་བྱ་རྒོད་ལྡིང་བའི་ས་ཕྱོགས་
ཤིང་རྐང་གཅིག་པའི་དྲུང་ན། མི་ཡན་ལག་བཅད་པ་གོ་རཀྵ་པ་ཞེས་བྱ་བ་ཞིག་གདའ་བས་དེའི་གན་དུ་སུས་
འགྲོ་ནུས་བྱས་པས། དེ་རྣམས་ཀྱི་ནང་ནས་སྤོས་འཚོང་གི་རིགས་ཀྱི་ཁྱེའུ་ཞིག་ན་རེ། བདག་གིས་ནུས་ཟེར་
སོང་ནས་བྱ་རྒོད་ལྡིང་བ་མཚན་མར་བྱས་ནས་ཕྱིན་པས་ཤིང་རྐང་གཅིག་པའི་དྲུང་ན་དེ་འདུག་པ་མཐོང་ནས་
ལོག་ཕྱིན་ཏེ། སློབ་དཔོན་ལ་འདི་བཞིན་དུ་འདུག་གོ་བྱས་པས། སློབ་དཔོན་གྱིས་ཁྱོད་ལ་ཟ་རྒྱུ་ཅི་ཡོད།
ཤིང་དྲུང་གི་དེ་སོད་དགོས་གསུངས་པ་ལ། བ་གླང་རྫིས་བདག་བ་ལང་འཚོ་བས་དེད་དཔོན་ཞིག་གིས་ནང་
ནུབ་བཟའ་བཏུང་དུ་མ་རེ་སྟེར་བས་དེའི་ཕྱེད་ཕྱེད་ཁོང་ལ་བསྐྱལ་ནས་གསོའམ་ཞུས་པས། དེ་རུང་གི་ཁྱོད་
རང་གིས་སྐྱོལ་ཞིག་གསུངས། དེ་ནས་རྫི་བོས་སྤྱིལ་པོ་ཞིག་ཀྱང་བྱས། མི་གཙང་བ་ལག་པས་བསལ། ཁ་
ཟས་རྣམས་བསྟོད་ཅིང་ལོ་བཅུ་གཉིས་སུ་ཙོག་པུ་བ་གསོས། ཙོག་པུ་བ་དེས་ཀྱང་གདམས་པ་ཉམས་སུ་
བླངས་པས་གྲུབ་པ་ཐོབ། བ་ལང་རྫིས་ཕྱིན་པས་དེ་ལངས་ནས་འདུག་པ་མཐོང་སྟེ། རྒྱུ་མཚན་ཇི་ལྟར་ཡིན་
ཞེས་དྲིས་པ་དང་། བདག་འདི་བཞིན་དུ་རྐང་ལག་གསར་དུ་སྐྱེས་སོ་ཞེས་གསུངས་ཤིང་། བར་སྣང་ལ་
འཕགས་ནས་བ་ལང་རྫི་ལ་ཁྱེད་ལ་ངས་དྲིན་ལན་དུ་གདམས་ངག་བྱིན་ནམ་ཟེར་བ་ལ། མི་འདོད་བདག་
རང་གི་སློབ་དཔོན་ཨ་ཛིན་ཞེས་པ་དེས། ཁྱེད་ལ་བསྙེན་བཀུར་གྱིས་གསུངས་པས་ཉིད་ལ་བསྙེན་བཀུར་འདི་
ཙུག་བྱས་པ་ཡིན་ནོ་གསུངས་པ་ཞུ་ཟེར། དེ་ནས་སློབ་དཔོན་གྱི་དྲུང་དུ་ཕྱིན་ནས་གདམས་པ་བསྒོམས་ཚུལ་



དང་། བ་ལང་རྫིས་བསྙེན་བཀུར་བྱས་ཚུལ་རྣམས་ཞུས་པས་ཤིན་ཏུ་དགྱེས་ཏེ་བ་ལང་རྫིས་བ་ལང་སྐྱོང་གི་
ཡོད་པའི་སར་རྣལ་འབྱོར་པ་ཆེན་པོ་ཨ་ཙིནྟ་བྱོན་ཏེ། ཁྱོད་ཀྱིས་ངའི་བཀའ་བཞིན་བསྒྲུབས་པས། ཁྱོད་ལ་
གདམས་པ་བྱིན་གྱིས་གསུངས་དབང་བསྐུར་ཏེ་གདམས་ངག་གནང་ནས་ཡུལ་གཞན་ཞིག་ཏུ་གཤེགས་
སོ། ། བ་ལང་རྫི་སྤོས་འཚོང་གི་བུས་ཀྱང་ལོ་བཅུ་གཉིས་སུ་བསྒོམས་པས་ཕྱག་རྒྱ་ཆེན་པོའི་དངོས་གྲུབ་ཐོབ་
སྟེམཚན་ཡང་ཙའུ་ར་ཁ་ཞེས་ཡོངས་སུ་གྲགས་སོ། ། དེས་ཀྱང་འགྲོ་བ་མང་པོའི་དོན་མཛད་ནས་མཁའ་སྤྱོད་
དུ་གཤེགས་སོ། ། ཨ་ནས་གོ་ར་ཀྵ་པའི་སར་བྱོན་ནས་ཁྱོད་གྱིས་སེམས་ཅན་འབུམ་ཕྲག་བརྒྱ་མ་གྲོལ་གྱི་བར་
དུ་སངས་མ་རྒྱ་ཞིག་གསུངས་པས། གོ་ར་ཀྵ་པས་ཀྱང་སེམས་ཅན་བྱུང་ཚད་ལ་དབང་བསྐུར་བྱས་པས་མ་ཧཱ་
དེ་བ་ན་རེ། སེམས་ཅན་བྱུང་ཚད་ལ་དབང་བསྐུར་མ་བྱེད་གང་གསོལ་བ་འདེབས་པ་ལ་གྱིས་ཟེར་བས། དེ་
ལྟར་བྱེད་ཅིང་དེང་སང་ཡང་དུས་བཟང་ལ་ལས་དག་པ་རྣམས་ཀྱིས་ཌ་མ་རུའི་སྒྲ་ཐོས་ཤིང་། མི་སྣང་བའི་
ཚུལ་དུ་བཞུགས་སོ། ། སློབ་དཔོན་གོ་ར་ཀླུ་པའི་རྟོགས་བརྗོད་ནི། རིགས་ནི་འབྲིང་དང་མཆོག་དང་ཐ་
མ་རུ། ། གནས་པའི་རྒྱུ་ལས་རྐྱེན་གྱི་སྟོབས་ལྡན་པས། ། འགག་མེད་རང་བྱུང་འབྲས་བུ་ངོ་མཚར་ཆེ། ། ཙའུ་
ར་ཡིས་བྱང་སེམས་བསྙེན་བཀུར་བྱས། ། དེ་རྐྱེན་ཁམས་ཀྱི་སྟོབས་ཀྱིས་ས་བོན་བཏབ། ། ཨ་ཙིན་ཡིས་འཆི་
མེད་བདུད་རྩི་བསྟེན། ། གོ་ར་ཀླུ་པ་གཉིས་མེད་དེ་ཉིད་མཐོང་། ། སྲིད་གསུམ་བ་རྫི་རྒྱལ་པོ་ངོ་མཚར་ཆེ། །
ཞེས་གསུངས། སློབ་དཔོན་ཙའུ་ར་བའི་རྟོགས་བརྗོད་ནི། ཐོགས་མེད་སྲིད་པ་ཡུན་རིང་དུ། ། མ་རིག་
དངོས་པོའི་རྩ་བ་ལ། ། སྲིད་པའི་ཆུ་བོ་ལེགས་བླངས་ནས། ། སྲིད་པའི་ཡན་ལག་སྣ་ཚོགས་རྒྱས། ། མ་རིག་
པ་ཡེ་ཤིང་ཆེན་དེ། ། བླ་མ་དམ་པའི་བྱེད་པ་དང་། ། ཤེས་རབ་གསུམ་གྱི་སྟེའུ་ཡིས། ། ཙའུ་རང་གིས་དེ་རིང་
བཅད། ། ཅེས་གསུངས་སོ། ། སློབ་དཔོན་གོ་ར་ཀླུ་པ་དང་། ཙའུ་ར་ཁའི་རྣམ་ཐར་དང་ལོ་རྒྱུས་རྫོགས་
སོ། །
༡༣. སློབ་དཔོན་བི་ན་པའི་(རོལ་མོ་ལ་ཆགས་པའམ་ཏམྦུ་ར་བརྡུང་བ་)ལོ་རྒྱུས་ནི། ཡུལ་ག་རུ་པ་
རིགས་རྒྱལ་རིགས། བླ་མ་ནི་རྣལ་འབྱོར་པ། དངོས་གྲུབ་ནི་དགྱེས་པ་རྡོ་རྗེ་ནས་ཐོབ་པའོ། ། དེ་ཡང་ཡུལ་
ག་རུ་རའི་གྲོང་ཁྱེར་ན། རྒྱལ་པོ་གཅིག་ལ་སྲས་ཤིག་ཡོད་པ་ལས། དེ་ཡང་ཕ་མ་དང་འབངས་རྣམས་ཀྱིས་
ཤིན་ཏུ་གཅེས་པར་འཛིན་ནས། མ་མ་བརྒྱད་ལ་སོགས་པ་ལ་གཏད་ནས་སྐྱེད་ཆེར་བསྲིངས་པ་དང་། རྒྱལ་
བུ་དེ་སྐྱོ་བ་སེལ་བའི་ཕྱིར་རོལ་མོ་དང་ལྷན་ཅིག་ཏུ་བསྡད་པས་ཤེས་པ་གོམས་པའི་སྟོབས་ཀྱིས་ཏམྦུ་རའི་སྒྲ་ལ་
བློ་རྩེ་གཅིག་ཏུ་ཞུགས་ཤིང་གོམས་པས། རྒྱལ་བུ་དེ་ཏམྦུ་རའི་སྒྲ་དེ་ཁོ་ན་མ་གཏོགས་འཇིག་རྟེན་གྱི་བྱ་བ་གང་
ལ་ཡང་བློ་མི་འཇུག་པས། དེའི་ཡབ་ཡུམ་བློན་འབངས་ཐམས་ཅད་ཀྱང་ཁ་ཟེར་བར་བྱེད་དེ། རྒྱལ་བུ་འདི་
ནི་ཡབ་རྒྱལ་པོས་རྒྱལ་ཚབ་ཀྱི་ཆེད་དུ་སྐྱེད་བསྲིངས་པ་ཡིན་ཡང་། རྒྱལ་སྲིད་ཀྱི་བྱ་བ་མི་བྱེད་པར་ཏམྦུ་རའི་
17



སྒྲ་ལ་ཆགས་ནས་ཅི་བྱེད། རྒྱལ་ས་མི་ཟིན་པ་འདུག་པས་ཆད་པས་བཅད་པར་རིགས་སོ་ཞེས་ཟེར་རོ། །
དེའི་ཚེ་རྒྱལ་བུ་དེའི་གན་དུ་ལེགས་པར་སྦྱངས་ཤིང་རྟོགས་པའི་རྣལ་འབྱོར་པ་ཅིག་བྱོན་བྱུང་བ་ལ། རྒྱལ་
བུས་དེ་ལ་ཕྱག་དང་བསྐོར་བ་བྱས་ནས། རྣལ་འབྱོར་པ་ལ་གསོང་པོར་སྨྲ་བའི་གཏམ་ལ་སོགས་པ་བྱས་པས།
རྣལ་འབྱོར་པ་དེས་རྒྱལ་བུ་འདུལ་བའི་དུས་ལ་བབས་པར་གཟིགས་ནས། རྒྱལ་བུ་ཆོས་མི་བྱེད་དམ་གསུངས།
རྒྱལ་བུ་ན་རེ། འཕགས་པ་བདག་ཆོས་བགྱིད་པ་ལགས་ཏེ། རོལ་མོ་ཏམྦུ་རའི་སྒྲ་འདི་སྤོང་མི་ནུས་པས།
ཏམྦུ་རའི་སྒྲ་མ་སྤངས་པར་ཆོས་བསྒྲུབ་པའི་ཐབས་མཆིས་ན་བདག་ཆོས་བགྱིད་ལགས་ཞེས་ཞུས་པ་དང་།
རྣལ་འབྱོར་པ་ན་རེ། ཁྱོད་ཆོས་བྱེད་པའི་དད་པ་དང་བརྩོན་འགྲུས་ཡོད་ན། ཏམྦུ་རའི་སྒྲ་མ་སྤངས་པར་
ཆོས་བསྒྲུབ་པའི་ཐབས་དང་གདམས་ངག་ཡོད་ཅེས་གསུངས་ནས། རྒྱུད་མ་སྨིན་པ་སྨིན་པར་བྱེད་པའི་
དབང་བསྐུར་ཏེ་བསྒོམ་པའི་གདམས་ངག་ནི། ཏམྦུ་རའི་སྒྲ་རྣ་བར་གྲགས་པའི་རྣམ་རྟོག་དེ་དང་། སེམས་
ཀྱི་དམིགས་པ་གཉིས་གཅིག་ཏུ་གྱིས་ལ་སྒོམས་ཤིག་གསུངས་ནས་གདམས་ངག་ཐོག་གོ། ། དེས་ལོ་དགུ་
བསྒོམས་པས་སེམས་ཀྱི་དྲི་མ་དག་ནས་མར་མེ་ལྟ་བུའི་འོད་གསལ་གྱི་ཉམས་སྐྱེས་ཏེ་མངོན་ཤེས་ལྔ་ལ་སོགས་
པའི་ཡོན་ཏན་དུ་མ་འཁྲུངས། ཕྱག་རྒྱ་ཆེན་པོའི་དངོས་གྲུབ་ཐོབ་ནས། ག་རུ་རའི་གྲོང་ཁྱེར་དུ་མ་དང་།
འགྲོ་བ་མ་ལུས་པའི་དོན་མཛད་དེ། མཚན་ཡང་བི་ན་པ་ཞེས་ཕྱོགས་ཀུན་ཏུ་གྲགས་སོ། ། སློབ་དཔོན་བི་ན་
པའི་རྟོགས་བརྗོད་ནི། ཕྱིན་ཅི་ལོག་ལ་གོམས་པའི་སྒྲ། ། གུས་དང་བཅས་པས་སྤྱད་བྱས་ཀྱང་། ། མ་གྲོལ་སྐྱེ་
མེད་སྒྲ་བཤད་པས། ། བི་ན་པ་ཡིས་བདག་མེད་རྟོགས། ། ཞེས་གསུངས་སོ། ། སློབ་དཔོན་བི་ན་པའི་རྣམ་
ཐར་དང་ལོ་རྒྱུས་རྫོགས་སོ། །
༡༤. སློབ་དཔོན་ཤཱནྟི་པ་(རིན་ཆེན་འབྱུང་གནས་ཞི་བ་)དང་།
༡༥. (ཀོདྷ་ལི་པ་) ཏོག་ཙེ་པའི་(འཇོར་ཐོགས་མཁན་)ལོ་རྒྱུས་ནི། མ་ག་དྷཱའི་གྲོང་ཁྱེར་ན་རྒྱལ་
པོ་དེ་ཝ་པ་ལའི་རྒྱལ་སྲིད་མཛད་པའི་དུས་སུ། བི་ཀ་མ་ལ་ཤི་ལར་བྲམ་ཟེའི་རིགས་ལས་རབ་ཏུ་བྱུང་བའི་
སློབ་དཔོན་རཏྣ་ཨ་ཀ་ར་ཤཱནྟི་པ་ཞེས་བྱ་བ། རིག་པའི་གནས་ལྔ་ལ་མཁས་པའི་སློབ་དཔོན་ཆེན་པོ་གཅིག་
བྱུང་སྟེ། དེའི་མཁས་པའི་ཡོན་ཏན་གྱི་གྲགས་པ་ཕྱོགས་ཀུན་ཏུ་ཁྱབ་པར་གྱུར་ཏོ། ། དེའི་དུས་སུ་སིངྒ་གླིང་
གི་རྒྱལ་པོ་ཀ་བི་ན་ཞེས་བྱ་བ། བསོད་ནམས་ལས་གྲུབ་པའི་འདོད་ཡོན་ཕུན་སུམ་ཚོགས་པ་དང་ལྡན་པ་
གཅིག་བཞུགས་པ་ལ། སིངྒ་གླིང་དུ་སངས་རྒྱས་གྱི་ཆོས་སྔར་མ་བྱུང་བས། འཛམ་བུ་གླིང་ནས་ཡོང་བའི་མི་
ལས་ཆོས་ཀྱི་ཡོན་ཏན་ནི་ཐོས། ཆོས་སྟོན་པའི་གང་ཟག་དང་ནི་མ་ཕྲད་པའི་དུས་སུ། མ་ག་དྷཱ་ན་སློབ་
དཔོན་ཤཱནྟི་པ་བྱ་བ་མཁས་པ་ཆེན་པོ་ཞིག་བཞུགས་ཟེར་བ་ཐོས་ནས། རྒྱལ་པོ་ཀ་བི་ན་ལ་སོགས་པའི་སིངྒ་
གླིང་པའི་མི་ཐམས་ཅད་ཀྱིས་སྐུ་སྐྱེས་དང་ཕོ་ཉ་བཏང་ནས། སློབ་དཔོན་སྤྱན་འདྲེན་གྱི་པི་ཀ་མ་ལ་ཤཱི་ལར་



མཐར་གྱིས་སོང་སྟེ། སློབ་དཔོན་ཤཱནྟི་པ་ལ་ཕོ་ཉས་ཕྱག་བྱས་ནས་སིངྒ་ལའི་རྒྱལ་པོ་ལ་སོགས་པས་བསྐུར་
བའི་སྐུ་སྐྱེས་གསེར་དངུལ་མུ་ཏིག་དར་ཟབ་ལ་སོགས་པ་ཕུལ་ནས། འདི་སྐད་དུ་གསོལ་ཏོ། ། རྒྱལ་པོ་ལ་
སོགས་པའི་ཞུ་བ། བདག་ཅག་གླིང་ཕྲན་མཐའ་འཁོབ་ཏུ་ནི་སྐྱེས། མ་རིག་པའི་མུན་པས་ནི་འཐིབས།
འདོད་ཆགས་ཀྱི་མེས་ནི་བསྲེགས། ཞེ་སྡང་གི་མཚོན་གྱིས་ནི་གཙེས། ལོག་ལྟའི་རྟོག་པས་ཤེས་རབ་ཀྱི་སྣང་
བ་གཡོགས་ནས་ཐེག་པ་ཆེན་པོའི་ཐར་པའི་ལམ་གྱི་ཆོས་ནི་སྟོར་བས། བདག་ཅག་རྣམས་ལ་ཐུགས་རྗེ་ཆེན་
པོས་དགོངས་ནས་སིངྒ་གླིང་དུ་འགྲོ་བའི་དོན་ལ་སྤྱན་འདྲེན་པས་ཕེབས་པར་གསོལ་བ་འདེབས་སོ། ། ཞུ་ཡི་
གདའ་ཞུས་པས། སློབ་དཔོན་གྱིས་དགོངས་པ་མངོན་དུ་མཛད་ནས་ཕེབས་པར་ཞལ་གྱིས་བཞེས་སོ། ། དེ་
ནས་སློབ་མའི་ཚོགས་ཉིས་སྟོང་ཙམ་དང་། སྡེ་སྣོད་ཀྱི་གླེགས་བམ་རྣམས་རྟ་དང་གླང་པོ་ལ་སོགས་པ་དཔག་
ཏུ་མེད་པ་ལ་ཁལ་དང་བཅས་ནས་རིམ་གྱིས་ཆས་ཏེ། ནཱ་ལེནྡྲ་དང་། ཨོ་རྒྱན་པུ་རི་དང་། རྒྱལ་པོའི་ཁབ་
དང་། རྡོ་རྗེ་གདན་དང་། མ་ག་དྷཱ་ལ་སོགས་པའི་གྲོང་ཁྱེར་ཆེན་པོ་རྣམས་རིམ་གྱིས་བགྲོད་ནས། སིངྒ་
གླིང་གི་རྒྱ་མཚོའི་འགྲམ་དུ་ཕྱིན་ནས་ཕོ་ཉ་བ་རྣམས་སྔོན་ལ་བཏང་། སློབ་དཔོན་འཁོར་བཅས་ཕྱི་ནས་གྱུར་
ཞུགས་ཏེ་བྱོན་པ་དང་། ཕོ་ཉས་སློབ་དཔོན་ཕེབས་ཀྱིན་ཡོད་ཞུས་པས། རྒྱལ་པོ་ཀ་བི་ན་ལ་སོགས་པའི་སྐྱེ་
བོ་ཐམས་ཅད་ས་དང་པོ་ཐོབ་པའི་དགའ་བ་ཙམ་སྐྱེས་ནས། རང་རང་གི་བྱ་བ་ཐམས་ཅད་བློས་བཏང་སྟེ།
ཡིད་གཏད་ནས་རྒྱ་མཚོའི་མཐར་ལྷགས་ཏེ་ཞག་བདུན་སོང་བ་དང་། གདུགས་དང་གླང་པོ་ཆེ་ལ་སོགས་
པའི་རྟགས་ཐམས་ཅད་མཐོང་བ་དང་
། སྐྱེ་བོའི་ཚོགས་རྣམས་དགའ་སྟེ་རྒྱ་མཚོའི་འགྲམ་ནས། རང་གི་
ཡུལ་གྱི་བར་དུ་ས་ཕྱོགས་ཐམས་ཅད་ཕྱག་དར་བྱས། དར་ཟབ་དང་རས་ལ་སོགས་པས་ས་གཞི་ཐམས་ཅད་
གཡོགས་ནས། དེ་ལ་སློབ་དཔོན་འཁོར་བཅས་ཀྱི་ཞབས་བཞག་ནས་གཤེགས་སོ། ། རྒྱལ་པོ་ཀ་བི་ན་འཁོར་
བཅས་ཀྱིས་མེ་ཏོག་དང་བདུག་སྤོས་ལ་སོགས་པའི་མཆོད་པ་རྒྱ་ཆེན་པོས་སྤྱན་དྲངས་ཏེ། དེ་ནས་སློབ་
དཔོན་དགྱེས་པའི་གནས་ཁང་ལ་སོགས་པ་ཕུལ་ནས། ལོ་གསུམ་གྱི་བར་དུ་སྡེ་སྣོད་ཀྱི་ཆོས་མང་དུ་གསུངས།
དེ་ནས་སློབ་དཔོན་ཡུལ་དབུས་སུ་གཤེགས་པར་ཆས་པ་དང་། རྒྱལ་པོ་ཀ་བི་ན་འཁོར་དང་བཅས་པ་ཐམས་
ཅད་ཀྱིས་རྟ་དང་། གླང་པོ་དང་། གསེར་དངུལ། མུ་ཏིག དར་ཟབ་ལ་སོགས་པ་དཔག་ཏུ་མེད་པ་ཕུལ་
ནས། ཡུལ་དབུས་སུ་ཕེབས་པ་ལ་ལམ་གཉིས་ཡོད་པའི་རིང་ཤོས་ནས་ཆས་སོ། ། དེ་ནས་ར་མེ་ཤ་རའི་
གནས་ན། རྒྱལ་པོ་ར་མ་ནས་ལང་ཀ་པུ་རིར་དབང་ཕྱུག་ཆེན་པོའི་ལྷ་ཁང་བྱས་ཡོད་པ་དེའི་ཡུལ་ལ་ར་མེ་ཤ་
རའི་ཡུལ་ཅེས་བྱའོ། ། དེར་སློབ་དཔོན་འཁོར་བཅས་བྱོན། དེ་ནས་ཞག་བདུན་མི་མེད་པའི་ལམ་ལ་འགྲོ་
དགོས་པས་འཁོར་རྣམས་ལ་ཞག་བདུན་གྱི་རྒྱགས་ཁྱེར་ཅིག་གསུངས་ནས་བྱོན། ཞག་བཞིའི་སར་སླེབས་པ་
ན། མི་གཅིག་རི་མཐོན་པོ་ཞིག་ཏོག་ཙེས་རྐོ་ཡི་འདུག་པ་ལ། སློབ་དཔོན་གྱིས་ཁྱོད་ཅི་བྱེད་ཀྱི་འདུག་ཅེས་



གསུངས་པས། དེས་ཀྱང་སྐུ་ཁམས་ལ་སོགས་པའི་ཞུ་བ་བྱས་ཏེ། བདག་རི་རྐོ་ཡི་བདོག་ཞུས་པས། རི་
བརྐོས་ནས་ཅི་བྱེད་གསུངས། དེ་ན་རེ་རྒྱལ་པོ་ངན་པ་ཀུན་གྱིས་ཡུལ་ཐམས་ཅད་བཤིག་པས་མི་རྣམས་སྡུག་
བསྔལ་ཆེ་ཞིང་ཡིད་མི་བདེ་བར་གདའ་བས། བདག་རི་འདི་བཤིག་ལ་གནས་འདིར་ཡུལ་བྱེད་པ་ཡིན་ཟེར།
ཤཱནྟིཔས། འོ་ན་རི་བརྐོ་བའི་སྔགས་དང་། གདམས་ངག་ཡོད་ན་ཁྱོད་ལ་མི་དགོས་སམ་གསུངས་པས།
དགོས་ཟེར། འོ་ན་ཁྱོད་ཀྱིས་ལུས་སེམས་སྡུག་བསྔལ་བའི་ལས་ཕྱིན་ཅི་ལོག་དྲུག་དོར་ལ། ཡང་དག་པའི་
ཕར་ཕྱིན་དྲུག་ལ་གོམས་པར་གྱིས་ཤིག དེ་ཡང་ཁྱོད་ཀྱིས་ས་བརྐོ་བ་སྦྱིན་པ། གཞན་ལ་མི་གནོད་པ་ཚུལ་
ཁྲིམས། བརྐོ་བ་ལ་བརྩོན་པ་བརྩོན་འགྲུས། སྡུག་བསྔལ་བཟོད་པ་ནི་བཟོད་པ། དེས་མ་གཡེངས་པ་
བསམ་གཏན། དེའི་བྱ་བ་ཤེས་པ་ཤེས་རབ་པོ། དེ་ཙམ་ཕར་ཕྱིན་དྲུག་ཤེས་པས་ཀྱང་མི་ཕན་པས། ད་
གདམས་ངག་གསུམ་ཡིད་ལ་གྱིས་ཤིག བླ་མ་ལ་དད་གུས་རྒྱུན་མི་འཆད་པ་དང་། ཡི་དམ་ལྷ་ལ་དམིགས་པ་
རྩེགཅིག་ཏུ་བསྒོམ་པ་དང་། ཏོག་ཙེས་ས་བརྐོ་བ་མ་ཡེངས་པར་གྱིས་ཤིག་ཅེས་གསུངས་ནས་ཚིགས་སུ་
བཅད་དེ་གདམས་པ། བདེ་སྡུག་ཐམས་ཅད་སེམས་ལས་བྱུང། ། གདམས་པས་སེམས་ཀྱི་རི་བོ་བརྐོས། །
ས་ཡི་རི་བོ་བརྐོས་གྱུར་ཀྱང་། ། གཞུག་མའི་བདེ་ཆེན་ཐོབ་མི་འགྱུར། ། ཞེས་གསུངས་ཏེ། སློབ་དཔོན་
འཁོར་བཅས་བི་ཀ་མ་ལ་ཤི་ལར་གཤེགས་སོ། ། དེ་ནས་ལོ་བཅུ་གཉིས་ལོན་པ་དང་སློབ་དཔོན་བགྲེས་ཏེ་སྤྱན་
ལོང་བས་ལུས་པོས་སྦྱོར་པ་མི་བཟོད་པས། སློབ་མ་རྣམས་ཀྱིས་མ་ཧེའི་ཞོ་ལ་ལི་ཁ་རའི་ཕྱེ་མ་བཏབ་ནས་
འདྲེན་པ་ལས་ཁ་ཟས་རགས་པ་རྣམས་སྤངས། ཕྲ་བ་རྣམས་བརྟེན་ནོ། ། དེས་ན་སློབ་དཔོན་ལོ་བརྒྱ་རྩ་
གཅིག་བཞེས་པའི་དུས་སུ། ལོ་བཅུ་གཉིས་པོ་རྟོག་པའི་ངང་ལ་གནས་སོ། ། ཏོག་ཙེ་པས་ལོ་བཅུ་གཉིས་ཀྱི་
བར་དུ་ཆོས་ཉིད་གཉུག་མའི་ངང་ལ་གནས་པས་ཕྱག་རྒྱ་ཆེན་པོའི་དངོས་གྲུབ་ཐོབ་སྟེ། མཁའ་འགྲོ་མ་དང་།
ལྷའི་དབང་པོ་བརྒྱ་བྱིན་ལ་སོགས་པའི་བདུད་རྩི་ཚངས་པའི་བུ་ག་ན་མར་བླུགས་ནས་ཚིམ་པར་བྱེད་ཅིང་།
སློབ་དཔོན་ཤནྟི་པ་ལ་སློབ་མ་རྣམས་ཀྱིས་བསྙེན་བཀུར་བྱེད་པ་ལས་གཞན་མ་མཆིས་སོ། ། ལྷ་དང་མཁའ་
འགྲོ་མ་ཐམས་ཅད་ན་རེ། ཏོག་ཙེ་པ་འདི་ནི་རྡོ་རྗེ་སེམས་དཔའ་དངོས་རང་ཡིན་ཟེར་ཞིང་། བརྒྱ་བྱིན་ལ་
སོགས་པས་སུམ་ཅུ་རྩ་གསུམ་ལ་སོགས་པར་སྤྱན་དྲངས་ཀྱང་གཤེགས་པར་མ་བཞེད་དོ། ། བདག་བླ་མའི་
གདམས་ངག་མ་ཐོབ་ཀྱི་བར་དུ། སའི་རི་བརྐོས། གདམས་ངག་ཐོབ་ནས་སེམས་ཀྱི་རི་བརྐོས་པས་དངོས་
གྲུབ་ཐོབ་པ་འདི། བླ་མའི་བཀའ་དྲིན་དུ་ངེས་པས་ཕྱག་འཚལ་བ་ཡིན་ཞེས། བླ་མ་ཉིད་སངས་རྒྱས་ལས་
དྲིན་ཆེ་བ་ཡིན་ཏེ། དེ་ཅི་ཞེ་ན། བླ་མ་སངས་རྒྱས་བླ་མ་ཆོས། ། དེ་བཞིན་བླ་མ་དགེ་འདུན་ཏེ། ། དམ་པ་
གསུམ་ལ་སྐྱབས་སུ་མཆིའོ། ། དམ་པས་བྱིན་གྱིས་བརླབ་ཏུ་གསོལ། ། ཞེས་བརྗོད་ནས་ཏོག་ཙེ་པས་ཡེ་ཤེས་
ཀྱི་སྤྱན་གྱིས་གཟིགས་པ་དང་། ཡུལ་གཉིས་ཀྱི་བར་ན་ལམ་ཟླ་བ་དྲུག་འདུག་པ་ལ་སྐད་ཅིག་མ་གཅིག་ལ་བི་



ཀ་མ་ལ་ཤི་ལར་བྱོན་ནས། ཡེ་ཤེས་ཀྱི་ལུས་ཀྱིས་བླ་མ་ལ་ཕྱག་དང་བསྐོར་བ་བསྙེན་བཀུར་སོགས་མཛད་པས་
བླ་མ་འཁོར་བཅས་ཀྱིས་མ་ཚོར་ནས། རྣམ་སྨིན་གྱི་ལུས་དངོས་སུ་བསྟན་ཏེ། བླ་མ་ལ་ཕྱག་དང་བསྐོར་བ་
གྲངས་མེད་པ་མཛད་དེ། ཞབས་ལ་མགོ་བོས་གཏུགས་པ་དང་། བླ་མས་སུ་ཡིན་གསུངས། བདག་སློབ་མ་
ཡིན་ཞུས་པས། ང་ལ་སློབ་མ་དཔག་ཏུ་མེད་པ་ཡོད་པས་ངོ་མ་ཤེས་གསུངས། བདག་ཏོག་ཙེ་པ་ལགས་ཞེས་
ཞུས་པས། གདོད་བརྡ་འཕྲོད་ནས་ཁྱོད་ལ་ཡོན་ཏན་ཅི་ཐོབ་གསུངས། བདག་གིས་བླ་མའི་གདམས་ངག་
ཉམས་སུ་བླངས་པས་ཕྱག་རྒྱ་ཆེན་པོ་ཆོས་ཀྱི་སྐུ་མཆོག་ཐོབ་ནས་མཆི་ཞུས་པ་དང་། བླ་མའི་ཞལ་ནས།
ངས་སྨྲ་བ་གཙོ་བོར་བྱས། སྒྲུབ་པ་གཙོ་བོར་མ་བྱས་པས་དོན་དང་མ་ཕྲད། ཁྱེད་ཀྱིས་སྒྲུབ་པ་གཙོ་བོར་
བྱས། སྨྲ་བ་གཙོ་བོར་མ་བྱས་པས་དོན་དང་ཕྲད་འདུག་པ། ངས་ཁྱེད་ལ་གདམས་ངག་བྱིན་པ་ཡང་བརྗེད་
ནས་འདུག་པས། ད་ངེད་ལ་གདམས་ངག་དང་ཡོན་ཏན་གྱི་ཆོས་ཅི་ཡོད་པ་ཡང་སྟོན་ཅིག་གསུངས་པས།
ཏོག་ཙེ་པས་དབེན་པའི་ས་ཕྱོགས་སུ། བླ་མ་ལ་ཆོས་ཀྱི་སྐུའི་ཡོན་ཏན་དུ་མ་ཡང་བསྟན། སྔར་གྱི་བླ་མའི་
གདམས་ངག་ཀྱང་ཕུལ། བླ་མས་ཀྱང་ལོ་བཅུ་གཉིས་བསྒོམས་པས་ཕྱག་རྒྱ་ཆེན་པོའི་དངོས་གྲུབ་ཐོབ་བོ། །
སློབ་དཔོན་རཏྣ་ཨ་ཀ་ར་ཤཱནྟི་པ་ཉིད་ཀྱིས་ལོ་བརྒྱ་དང་བཅུ་གསུམ་བཞེས་སོ། ། སློབ་དཔོན་ཤནྟི་པའི་རྟོགས་
བརྗོད་ནི། བུ་ཆུང་མ་ཡིས་གསོས་པས་གྱད་ཀྱི་སྟོབས་དང་ལྡན་པ་ཇི་བཞིན་དུ། ། བློ་ཆུང་དག་ནི་བླ་མའི་
གདམས་ངག་རིམ་གྱིས་བྲིད་པས་ཐེག་པ་ཆེ། ། རླུང་མཁྲིས་བད་ཀན་འདུས་པའི་ནད་རྣམས་སྨན་གྱི་ནུས་
པས་སེལ་བ་ལྟར། ། ང་དང་བདག་ཏུ་འཛིན་པའི་ནད་རྣམས་བླ་མའི་གདམས་པས་སྐད་ཅིག་བསྲེགས། །
ཞེས་གསུངས་སོ། ། སློབ་དཔོན་ཏོག་ཙེ་པའི་རྟོགས་བརྗོད་ནི། བདེ་སྡུག་ཐམས་ཅད་སེམས་ལས་བྱུང་། །
གདམས་པ་སེམས་ཀྱི་རི་བོ་བརྐོས། ། ས་ཡི་རི་བོ་བརྐོས་གྱུར་ཀྱང་། ། གཞུག་མའི་བདེ་ཆེན་ཐོབ་མི་
འགྱུར། ། ཐ་མལ་ཤེས་པ་སྙིང་གི་དཀྱིལ་དུ་སད། ། ཚོགས་དྲུག་དག་ན་བདེ་བ་རྒྱུན་མི་འཆད། ། བརྟགས་པ་
ཐམས་ཅད་དོན་མེད་སྡུག་བསྔལ་རྒྱུ། ། བསྒོམ་དུ་མེད་དོ་གཉུག་མའི་ངང་ལ་ཞོག ། ཅེས་གསུངས་སོ། །
སློབ་དཔོན་ཤཱནྟི་པ་དང་ཏོག་ཙེ་པ་གཉིས་ཀྱི་རྣམ་ཐར་དང་ལོ་རྒྱུས་རྫོགས་སོ། །
1:|: ༡༦. སློབ་དཔོན་ཏནྟི་པའི་(ཐགས་མཁན་）ལོ་རྒྱུས་ནི། ཡུལ་ས་སྟོན་ན་ག་ར་ཞེས་བྱ་བ་ན།
ཐགས་མཁན་གཅིག་ལ་བུ་མང་པོ་ཡོད་པ་ལ། ཕ་དེས་ཐགས་ཀྱི་ལས་བྱས་པས་འབྱོར་པ་ཆེན་པོ་འཕེལ་བར་
གྱུར་ཏེ་རང་གི་བུ་རྣམས་ལ་རིགས་དང་འཚམས་པའི་མནའ་མ་བསུས། རིགས་རྒྱུད་དཔག་ཏུ་མེད་པ་བྱུང་
མཚམས་ཕ་དེའི་ཆུང་མ་ཤི། ལོ་ཡང་བརྒྱད་ཅུ་རྩ་དགུ་ལོན་ཏེ་རྒས་འཁོགས་ནས་ལུས་ཀྱི་སྦྱོར་བ་མི་བཟོད་པ་
དང་། དེའི་སྤྱོད་པ་ལ་མནའ་མ་ལ་སོགས་པ་གཞོན་པ་ཀུན་གྱིས་འཕྱ་ཞིང་། ཁྲེལ་དགོད་བྱེད་པ་དང་།
ཀུན་གྱིས་གྲོས་བྱས་འོ་སྐོལ་གྱི་གྱོས་པོ་རྒན་པོ་འདི། མིས་མཐོང་ན་ཁམས་ལོག་ཅིང་སྐྱུགས་བྲོ། རང་རེ་ཀུན་



ཡང་སྡིག་པ་གསོག་པར་འདུག་པས། འདི་སྐྱེད་མོས་ཚལ་གྱི་ནང་དུ་རྩྭའི་སྤྱིལ་པོ་ཞིག་བྱས་ཏེ། དེར་བཞག་
ལ་ཟས་རེ་མོས་ཀྱིས་བསྐྱལ་ན་ལེགས་སོ་ཞེས་དེ་ལྟར་བྱས་སོ། ། དེ་ནས་བླ་མ་ཛ་ལནྡྷར་པ་བྱ་བ་ཐགས་མཁན་
གྱི་ཡུལ་དེར་བྱོན་ནས་བུ་ཆེ་ཤོས་ལ་བསོད་སྙོམས་བླངས་པས་ཕྱིར་ཅུང་ཟད་བཞུགས་ཤིག་ཟེར། དེ་ནས་
ནང་དུ་སྤྱན་དྲངས་ཏེ་གཡོས་སྣ་ཚོགས་བྱས་ཏེ་གསོལ་བ་དྲངས་ནས་བཞེས་ཚར་བ་དང་། འབྱོན་པར་ཆས་
པ་དང་། མནའ་མས་བཞུགས་པར་ཞུས་པས། བདག་ཁྱིམ་པའི་ནང་དུ་མི་ཉལ་གསུངས། འོ་ན་བདག་
ཅག་གི་སྐྱེད་མོས་ཚལ་དུ་གཟིམས་ཞུས་ནས། མར་མེ་ལ་སོགས་པའི་མཆོད་པ་དང་བཅས་ཏེ་སྤྱན་དྲངས་
ནས་བཞུགས་པ་དང་། ཐགས་མཁན་ཕ་རྒན་པོས་མིའི་སྒྲ་ནི་ཐོས། སུ་ཡིན་ནི་ཆ་མེད་ནས་དྲིས་པས།
སློབ་དཔོན་གྱིས་བདག་མགྲོན་པོ་ཆོས་པ་ཞིག་ཡིན། ཁྱེད་སུ་ཡིན་གསུངས་པར། རྒན་པོ་ན་རེ། བདག་
ཐགས་མཁན་འདི་ཀུན་གྱི་ཕ་ཡིན་ལགས་ཏེ། བདག་གཞོན་པའི་དུས་སུ་གནས་དང་ལོངས་སྤྱོད་ཐམས་ཅད་
ཀྱི་བདག་པོ་དངོས་ལགས་ཀྱང་། ད་རྒས་པས་བུ་དང་གནའ་མ་ཚོས་འཕྱ་སྨོད་བྱས་ནས། སྐྱེད་མོས་ཚལ་
འདིར་གཞན་གྱིས་མཐོང་གིས་དོགས་ཏེ་སྦས་ནས་མཆིས། ལར་འཁོར་བའི་ཆོས་ལ་སྙིང་པོ་མེད་པས་འདི་
འདྲ་བ་མྱོང་ལགས་ཟེར། ཛ་ལནྡྷར་པས་གསུངས་པ། འདུས་བྱས་ཐམས་ཅད་མི་རྟག་པ། སྲིད་པར་སོང་
བ་ཐམས་ཅད་སྡུག་བསྔལ་བ། ཆོས་ཐམས་ཅད་ནི་བདག་མེད་པ། མྱ་ངན་ལས་འདས་པ་ཐམས་ཅད་ནི་ཞི་
བ་ཡིན་པས་ཤི་རྒྱུགས་ཀྱི་ཆོས་ཤིག་མི་འཚལ་ལམ་གསུངས་པས། ཅིས་ཀྱང་དགོས་ཏེ་ཞུ་ཟེར། ཛ་ལནྡྷར་
པས་བདེ་མཆོག་གི་དབང་བསྐུར་གདམས་ངག་བྱིན་ནས་སྨྲ་བ་བཅད་དེ་བསྒོམ་དུ་བཅུག་པས་ལོ་བཅུ་གཉིས་
སྒྲུབ་པ་བྱས་པས་ཡོན་ཏན་མང་པོ་བརྙེས་ཏེ། སུས་ཀྱང་མ་ཚོར་བར་གྲུབ་པ་ཐོབ་བོ། ། དེ་ནས་འཐག་
མཁན་གྱི་བུས་ཟ་འོག་བཟང་པོ་ཞིག་བཏགས་གྲུབ་པའི་དགའ་སྟོན་དང་བཀྲ་ཤིས་བྱེད་པ་ལ་གཡེངས་ནས་
རྒད་པོ་ལ་ཟན་སྐྱེལ་བ་བརྗེད་པ་དང་། མཚན་མོ་མནའ་མས་དྲན་ཏེ་ཁྱོ་ལ་སོགས་པའི་མི་སུས་ཀྱང་མ་ཚོར་
བར་ནམ་ཕྱེད་ཟན་སྐྱེལ་དུ་ཕྱིན་པས། སྤྱིལ་པོའི་ནང་འོད་ཀྱི་སྣང་བ་ཆེན་པོས་གང་། བུ་མོ་བཅོ་ལྔ་ཙམ་
གྱིས་བསྐོར་ནས་ཁ་ཟས་བཟང་པོ་གྱ་ནོམ་པ་ཟ། མི་ཡུལ་དུ་མི་འབྱུང་བའི་གོ་ས་དང་རྒྱན་མང་པོས་སྤྲས་པ་
མཐོང་ནས། མནའ་མས་ཁྱིམ་དུ་རིངས་པར་ལོག་སྟེ། ཁྱོ་བོ་སྦྲན་ནས་ཁྱོད་ཀྱི་ཕ་རྒན་བལྟར་འདོང་ངོ་བྱས་
པ་ལ། ཁྱོས་བསམ་པ་ཕ་ཤི་བ་ཡིན་སྙམ་ནས་ངུས་པ་དང་། མི་གཞན་ཐམས་ཅད་ཧ་ལས་ཏེ་སྐྱེད་མོས་ཚལ་
དུ་ཕྱིན་པས། སྔ་མ་བཞིན་དུ་མི་ཐམས་ཅད་ཀྱིས་མཐོང་ནས་དད་པ་སྐྱེས་ཏེ་ཁྱིམ་དུ་ལོག་ནས་ཡ་མཚན་དུ་
གྱུར་པ་དང་། ནངས་པར་ཐམས་ཅད་ཀྱིས་ཐོས་ནས་ཡུལ་ས་སྟོན་ནཱ་ག་རའི་མི་ཐམས་ཅད་ཕྱིན་ནས་ཕྱག་
བྱས་པ་དང། དེ་ཕྱིར་བྱུང་བ་ན་ལོ་བཅུ་དྲུག་ལོན་པའི་ན་ཚོད་ཙམ་དུ་གྱུར། སོ་ལས་འོད་ཟེར་བྱུང་བ་ཡང་
མིག་གིས་བལྟ་བར་མི་བཟོད། ལུས་མེ་ལོང་མདངས་ལྡན་པ་ལྟར་འོད་ཀྱི་རང་བཞིན་དུ་སོང་ནས་སྣང་བ་



ཐམས་ཅད་འོད་ཕུང་ཆེན་པོར་ཤར་བ་དང་། ཐམས་ཅད་དད་དེ་ཡུལ་ས་སྟོན་ནཱ་ག་རའི་སྐྱེ་བོའི་ཚོགས་
ཐམས་ཅད་གྲོལ་བར་མཛད། མཚན་ཡང་ཏནི་པར་གྲགས་ཏེ་ལུས་དེ་ཉིད་མ་སྤངས་པར་མཁའ་སྤྱོད་དུ་
གཤེགས་སོ། ། སློབ་དཔོན་ཏནྡྲི་པའི་རྟོགས་བརྗོད་ནི། འཇིག་རྟེན་པ་ཡི་ཐགས་མཁན་རྣམས་ནི་སྣལ་མ་
ཐགས་སུ་འཐག ། ང་ནི་བླ་མའི་གདམས་པས་ཆོས་རྣམས་ཐམས་ཅད་ཐགས་སུ་འཐག ། སྟོང་ཉིད་གནས་
སུ་ཡེ་ཤེས་རྣལ་མ་གདམས་ངག་བཏག་སོ་དང་། ། ཤེས་རབ་གྱིས་ནི་སྒྲོམ་བུ་དབྱིངས་རིག་ཆོས་སྐུར་
བཏགས། ། ཞེས་གསུངས་སོ། ། སློབ་དཔོན་ཏནཱི་པའི་རྣམ་ཐར་དང་ལོ་རྒྱུས་རྫོགས་སོ། ། །
༡༧. སློབ་དཔོན་ཙ་མ་རི་པའི་(ལྷམ་མཁན་)ལོ་རྒྱུས་ནི། ཡུལ་རྒྱ་གར་ཤར་ཕྱོགས་བི་བྷུ་ན་ག་ར་
ཞེས་བྱ་བ་ཡིན་ལ། རིགས་ལྷམ་མཁན་ནོ། ། དེ་ཡང་བི་བྷུ་ནཱ་ག་ར་ན་བཟོ་རིགས་མི་འདྲ་བ་བཅོ་བརྒྱད་ཡོད་
པ་ལས་བཟོའི་ལས་ཀྱི་རིགས་གཅིག་ལྷམ་མཁན་ཡིན་པ་ལས། ལྷམ་གྱི་བཟོས་ཟས་འཚོལ་ཞིང་ཡོད་པ་ལས།
དེའི་གམ་དུ་དགེ་སློང་ཞིག་འོངས་པ་ལ། དེར་ལྷམ་མཁན་གྱི་བཟོ་འཕྲོ་བོར་ནས། དགེ་སློང་དེའི་ཞབས་ལ་
ཕྱག་བྱས་ཏེ། འབེལ་བའི་གཏམ་ལེགས་པར་སྨྲས་པས་འཁོར་བ་ལ་སྐྱོ་བ་སྐྱེས་ཏེ། སྔར་དུ་ཆོས་ཤིག་བྱ་
བསམ་ཡང་། དགེ་བའི་བཤེས་གཉེན་དང་མ་འཕྲད་པས་ད་བར་ལས། ད་འདི་དང་ཕྱི་མ་གཉིས་ཀ་ལ་ཕན་
པའི་ཆོས་ཤིག་ཞུ་ཟེར། ཁྱོད་ཀྱིས་ཆོས་བསྒྲུབ་ནུས་ན་ངས་སྦྱིན་ནོ་གསུངས། དེ་ནས་ལྷམ་མཁན་གྱིས་དགེ་
སློང་ལ། བདག་རིགས་ངན་གྱི་ཁྱིམ་དུ་གཤེགས་ཏེ་བཤོས་གསོལ་ལམ་ཞུས་པས། དགེ་སློང་ན་རེ། དོ་ནུབ་
མཚན་ལ་ཡོང་ལ་ཟ་ཡིས་གསུངས། དེས་ཆུང་མ་དང་ཁྱིམ་གྱི་མི་ཀུན་ལ་དགེ་སློང་འབྱོན་པའི་བརྡ་སྤྲད་པ་
དང་། མཚན་མོ་ལྷམ་མཁན་གྱི་སར་བྱོན་ནས་སྟན་བཏིངས། ཞབས་བཀྲུ་ཞིང་། བཞེས་ཆབ་གྱ་ནོམ་པ་
དྲངས། བུ་མོ་དང་ཆུང་མ་ཡང་ཕུལ། བསྙེན་བཀུར་བསམ་གྱིས་མི་ཁྱབ་པ་བྱས་པས་དགེ་སློང་མཉེས་ཏེ།
ལྷམ་མཁན་ཆུང་མ་དང་བཅས་པ་ལ་དབང་བསྐུར་ནས་གདམས་ངག་རྣམས་བྱིན་ཏེ་ངོ་སྤྲད་པ་ནི། དགའ་
མི་དགའ་ཐམས་ཅད་སྐུད་པར་གྱིས། རྣམ་རྟོག་དང་མཚན་མ་ཀོ་བར་གྱིས། བྱམས་སྙིང་རྗེའི་བརླན་གྱིས་
སྦངས། ། གདམས་ངག་དང་ཉམས་ལེན་གྱི་མྱོང་བའི་ལྷུང་བུས་ཚེམས་ལ། ལྷུན་གྲུབ་ཆོས་སྐུའི་ལྷམ་བྱེད་
པར་སྒོམས་ཤིག་ཅེས་གདམས་ངག་ཕོག་པས་ལྷམ་མཁན་གྱིས་གསོལ་བ། དེ་ལྟར་བསྒོམས་པས་རྟགས་ཅི་
མཆིས་ཟེར། དེ་ལྟར་ཡུན་རིང་དུ་བསྒོམས་པས་དང་པོར་འཁོར་བ་ལ་སྐྱོ་བ་སྐྱེས། དེ་ནས་འབྱུང་བཞི་རིམ་
བཞིན་ཆོས་ཉིད་དུ་ཐིམ་པའི་རྟགས་དུ་བ་ལ་སོགས་པ་འབྱུང་ངོ་གསུངས་ནས་སྤྲུལ་པའི་དགེ་སློང་དེ་མི་སྣང་
བར་གྱུར་ཏོ། །དེ་ནས་ལྷམ་མཁན་གྱིས་རང་གི་ཁྱིམ་སྤངས་ཏེ་དབེན་པར་བསྒོམས་པས། བླ་མས་གསུངས་
པ་བཞིན་དུ་རྟགས་རིམ་པ་བཞིན་དུ་བྱུང་བ་དང་། དེ་ལ་རྟོགས་པ་འདི་ལྟ་བུ་སྐྱེས་ཏེ་རྩ་བའི་ཉོན་མོངས་པ་
དྲུག་པོ་གཏི་མུག་གླང་པོ་ཆེ་ལ་དཔེར་རྟོགས་ནས། བླ་མའི་གདམས་ངག་གི་ལྷམ་གྱོན་ཏེ་མ་རིག་པའི་ས་གཞི་



ཐམས་ཅད་ཁེབས་པར་བྱས་ནས་ལོ་བཅུ་གཉིས་སུ་ཉིན་མཚན་མེད་པར་བསྒྲུབས་པས་མ་རིག་པའི་དྲི་མ་
ཐམས་ཅད་དག་ནས། སུས་ཀྱང་མ་ཚོར་བར་གྲུབ་པ་བརྙེས་ཏེ་ཕྱག་རྒྱ་ཆེན་པོའི་དངོས་གྲུབ་ཐོབ་བོ། ། བི་
བྷུ་ནཱ་ག་རའི་འགྲོ་བ་ཐམས་ཅད་སྨིན་གྲོལ་ལ་བཀོད་དེ་མཚན་ཡང་ཙ་མ་རི་པ་ཞེས་ཕྱོགས་ཀུན་ཏུ་གྲགས་
སོ། ། དེའི་ལྷམ་གྱི་བཟོའི་དམིགས་པ་དང་། བླ་མའི་གདམས་ངག་གཉིས་གཅིག་ཏུ་བྱས་ནས་བསྒོམས་པས་
བཟོ་ཐམས་ཅད་ནི་བི་ཤ་ཀརྨས་བྱས་པ་དང་འདྲ་ལ། བི་བྷུ་ནཱ་ག་རའི་ལྷམ་མཁན་སྒྲུབ་པ་བྱེད་པར་ཡང་མ་
ཚོར་བར་ཡོན་ཏན་གྱི་ཆོས་དུ་མ་དང་ལྡན་པའི་གྲུབ་པ་བརྙེས་ཏེ་ལུས་མ་སྤངས་པར་མཁའ་སྤྱོད་དུ་གཤེགས་
སོ། ། སློབ་དཔོན་ཙ་མ་རི་པའི་རྟོགས་བརྗོད་ནི། རྣམ་རྟོག་མཚན་མའི་ཀོ་བ་ནི། ། སྟོང་ཉིད་སྙིང་རྗེའི་
སྦྱངས་དག་ཏུ། །འཇིག་རྟེན་ཆོས་བརྒྱད་སྐུད་པ་དང་། ། ཤེས་རབ་ཉམས་མྱོང་ལྷུང་བུས་འཚེམས། ། ལྷུན་
གྲུབ་ཆོས་སྐུའི་ལྷམ་བྱེད་པ། ། ཙ་མ་རི་པ་ལྷམ་མཁན་མཆོག ། ཅེས་གསུངས། སློབ་དཔོན་ཙ་མ་རི་པའི་
རྣམ་ཐར་དང་ལོ་རྒྱུས་རྫོགས་སོ། །
༡༨. སློབ་དཔོན་ཁན་པའི་(རལ་གྲི་ཅན་)ལོ་རྒྱུས་ནི། ཡུལ་མ་ག་དྷཱ་པ། རིགས་དམངས་རིགས།
བླ་མ་རྣལ་འབྱོར་པ་ཞིག་ཡིན། དངོས་གྲུབ་ནི་ཐུན་མོང་གི་རལ་གྲིའི་དངོས་གྲུབ་ཐོབ་པའོ། ། དེ་ཡང་མ་ག་
དྷཱན་ཞིང་ལས་ཀྱིས་འཚོ་བའི་སྐྱེས་པ་ཞིག་ཡོད་པ་དེས་ཞིང་ལས་བསྐྱུར་ནས་རྐུན་མའི་ལས་ལ་ཞུགས་ཏེ་དུས་
རྟག་ཏུ་བརྐོ་བའི་བསམ་པ་རྩེ་གཅིག་ཏུ་གྱུར་པ་དང་། མ་ག་དྷཱའི་གྲོང་ཁྱེར་དུ་བརྐུར་ཕྱིན་པ་ལས་ཅི་ཡང་མ་
ཐོབ་པར། ཚུར་དུར་ཁྲོད་བརྒྱུད་དེ་ལོག་ཡོང་བས། དུར་ཁྲོད་ན་རྣལ་འབྱོར་པ་ཞིག་བཞུགས་པ་དང་
འཕྲད་པས། ཉིད་དུར་ཁྲོད་ན་ཅི་མཛད་ཀྱིན་བཞུགས། རྐུན་པོས་ཞུས་པས་རྣལ་འབྱོར་པ་ན་རེ། འཁོར་
བའི་སྐྱེ་འཆིས་འཇིགས་ནས་འདི་ན་སྒོམ་བྱེད་ཀྱིན་བསྡད་པ་ཡིན་གསུངས། སྒོམ་བྱས་པ་ལ་འབྲས་བུ་ཅི་
ཡོང་བ་ཡིན་ཞུས་པས། འབྲས་བུ་མངོན་མཐོ་དང་ངེས་ལེགས་ཐོབ་པ་ཡིན་པས། ཁྱོད་ཀྱང་ཆོས་མི་བྱེད་
དམ་གསུངས་པས། དེ་ན་རེ་ཆོས་ལ་མོས་པ་ཡོད་ཀྱང་བདག་དུས་རྟག་ཏུ་དུར་ཁྲོད་དུ་བསྒོམ་ཞིང་འདུག་
པའི་དབང་མེད་དེ། དུས་རྟག་ཏུ་བརྐོ་བའི་ལས་བྱེད་པས་མི་ཁོམ་པ་ལགས། འོན་ཀྱང་རྒྱལ་པོའམ་བློན་
པོའམ། ཁྱིམ་བདག་གམ། དེད་དཔོན་ལ་སོགས་པའི་རྫས་ནམ་ཞིག་ཐོབ་སྲིད་པས། དེ་དག་དང་རྫས་ཀྱི་
ཕྱིར་འཐབ་རྩོད་བྱུང་ན་དེ་རྣམས་ཀྱིས་མི་ཐུབ་པའི་དངོས་གྲུབ་གཅིག་ཞུ་ཞེས་ཞུས་པ་དང་། རྣལ་འབྱོར་
པས་རྐུན་མ་ལ་དབང་བསྐུར་ཏེ་བྱིན་རླབས་བྱས་ནས། གདམས་ངག་ཏུ་མ་ག་དྷཱའི་གྲོང་ཁྱེར་ན་གོ་ར་ས་མ་
ཞེས་བྱ་བ་ཕྱི་མཆོད་རྟེན་ནང་ལྷ་ཁང་དུ་ཡོད་པའི་ནང་ན་སྤྱན་རས་གཟིགས་ཀྱི་སྐུ་བྱིན་རླབས་ཅན་ཞིག་
བཞུགས་པས། དེ་ལ་ཁྱོད་ཀྱིས་ཞག་བདུན་གསུམ་ཉི་ཤུ་རྩ་གཅིག་གི་བར་ཉིན་དང་མཚན་དུ་ས་ལ་མ་འདུག་
པར་བསྐོར་བ་གྱིས། ཟས་ཀྱང་ལོང་ལ་ཟོ་ཞིག དེ་ནས་སྐུ་དེའི་ཞབས་ཀྱི་འོག་ནས་སྤྲུལ་ནག་པོ་ཞིག་འོང་བ་
2A



མཐོང་ན་མ་འཇིགས་པར་མགོ་བོ་ནས་ཟུངས་ཤིག དེས་ཁྱོད་ཀྱིས་དངོས་གྲུབ་ཐོབ་པ་ཡིན་ཞེས་གདམས་
ངག་བྱིན་ནས་བསྒྲུབ་ཏུ་བཅུག་པས། རྐུན་མ་དེས་ཀྱང་གདམས་ངག་ཞག་ཉི་ཤུ་རྩ་གཅིག་ཏུ་བསྒྲུབས་པས།
སྤྱན་རས་གཟིགས་ཀྱི་འོག་ན་སྦྲུལ་ནག་པོ་ཆེན་པོ་ཞིག་བྱུང་བ་མཐོང་སྟེ། འཇིགས་པ་མེད་པར་མགོ་བོ་ནས་
བཟུང་བས་སྤྲུལ་དེ་རལ་གྲིར་སོང་སྟེ། ཡེ་ཤེས་ཀྱི་རལ་གྲི་འོད་དང་བཅས་པ་ཞིག་ལག་ཏུ་ཐོགས་པས་སེམས་
ཀྱི་དྲི་མ་དག་ནས་རལ་གྲིའི་དངོས་གྲུབ་ཐོབ་ནས། མཚན་ཡང་སློབ་དཔོན་ཁན་པ་ཞེས་འཇིག་རྟེན་དུ་
གྲགས་སོ། ། འཇིག་རྟེན་དང་འཇིག་རྟེན་ལས་འདས་པའི་ཐུན་མོང་གི་དངོས་གྲུབ་བརྒྱད་ལས་རལ་གྲིའི་
དངོས་གྲུབ་ཐོབ་སྟེ། ལུས་ངག་ཡིད་གསུམ་གྱི་འཁྲུལ་པའི་དྲི་མ་ཐམས་ཅད་དག་ནས་མ་ག་དྷཱའི་གྲོང་ཁྱེར་གྱི་
སེམས་ཅན་རྣམས་ལ་ཞག་བདུན་གསུམ་ཉི་ཤུ་རྩ་གཅིག་གི་བར་དུ་ཆོས་བཤད་ཅིང་ལུས་དེ་ཉིད་མ་སྤངས་པར་
མཁའ་སྤྱོད་དུ་གཤེགས་སོ། ། སློབ་དཔོན་ཁན་པའི་རྟོགས་བརྗོད་ནི། མཚོན་ཆ་མེད་པའི་དཔའ་བོ་
ནི། ། རྒྱུན་དུ་དགྲ་དང་གཡུལ་འགྱེད་པ། །བདག་ཉིད་དགྲ་ཡི་དབང་དུ་འགྲོ། ། འཆི་མེད་ཡེ་ཤེས་རལ་གྲི་
ཡིས། ། སྲིད་གསུམ་དགྲ་རྣམས་ཕམ་བྱས་ནས། ། ཁན་པ་ནི་ལོངས་སྤྱོད་བྱེད། ། ཅེས་གསུངས། སློབ་
དཔོན་ཁན་པའི་རྣམ་ཐར་དང་ལོ་རྒྱུས་རྫོགས་སོ། ། ན ་
༡༩. སློབ་དཔོན་ནཱ་གཱ་རྫུ་ན་ཞེས་པའི་(འཕགས་པ་ཀླུ་སྒྲུབ་)ལོ་རྒྱུས་ནི། ཡུལ་རྒྱ་གར་ལྷོ་ཕྱོགས་ཀ་
ཛི་ཞེས་བྱ་བའི་བྱེ་བྲག་ག་ཧོ་ར་བྱ་བ་ཡིན། རིགས་བྲམ་ཟེ། དངོས་གྲུབ་སྒྲོལ་མ་ལས་ཐོབ་པའོ། ། དེ་ཡང་
ག་ཧོ་ར་ན་བྲམ་ཟེའི་གྲོང་ཁྱེར་ཁྲི་ཚོ་ཕྱེད་དང་གསུམ་ཡོད་པ་ཀུན་ལ་འཕྲོག་འཇོམས་བྱས་པས་བྲམ་ཟེ་ཐམས་
ཅད་འདུས་ནས། འདིས་འོ་སྐོལ་ཐམས་ཅད་ལ་མི་འཚམས་པ་བྱས་པས། འདི་དང་འཐབ་པ་ལས་ཡུལ་
གཞན་དུ་འཁྱམ་དུ་འགྲོ་བ་རུང་ཞེས་གྲོས་བྱས་པའི་གཏམ་དེ་སློབ་དཔོན་གྱིས་གསན་པ་དང་། བྲམ་ཟེ་ཀུན་
ལ་མི་བཏང་ནས་ཁྱེད་ཡུལ་གཞན་དུ་མ་འགྲོ་ཞིག ཡུལ་གཞན་དུ་ཕྱིན་ཡང་སྡུག་བསྔལ་བར་འོང་བས།
ཁྱེད་ཅག་ཀུན་གྱི་རྫས་ཐམས་ཅད་ཀྱང་སླར་ལོང་ཞིག་ཟེར་ནས་ནོར་ཐམས་ཅད་སྦྱིན་པར་བཏང་སྟེ། སློབ་
དཔོན་ག་ཧོ་ར་ནས་བྲོས་ཏེ་བསིལ་བ་ཚལ་གྱི་ཕ་རོལ་ནཱ་ལེནྡྲར་ཕྱིན་ཏེ་རབ་ཏུ་བྱུང་ནས། རིག་པའི་གནས་ལྔ་
ལམཁས་པའི་མཐར་ཐུག་པར་གྱུར་ཀྱང། བཤད་པ་ལ་སྐྱོ་ནས་སྒྲུབ་པ་མཛད་པས་སྒྲོལ་མས་ཞལ་གཟིགས་
ཏེ། དཔལ་ནཱ་ལེནྡྲའི་གནས་ན་དགེ་འདུན་བདུན་བརྒྱ་བཞུགས་པའི་འཚོ་བ་དང་གནས་སྤངས་ནས། གྲོང་
ཁྱེར་གཞན་དུ་ཕྱིན་ཏེ་བསོད་སྙོམས་མཛད་ཅིང་གནས་སུ་འཁོད་ནས་བསམ་པ་ལ་འདི་འདྲ་བས་འགྲོ་དོན་མི་
འགྲུབ་པས་ཡོན་ཏན་ཐོབ་པར་བྱས་ནས་འགྲོ་དོན་བྱ་དགོས་སྙམ་ནས། རྒྱལ་པོའི་ཁབ་ཏུ་ཕྱིན་ཏེ་འབྱུང་པོ་
ཁྱིམ་མཆོག་གི་འབྱུང་པོ་བཅུ་གཉིས་ཀྱི་སྒྲུབ་པ་བྱས་པས་ཞག་དང་པོ་ལ་ས་གཡོས། གཉིས་པ་ལ་ཆུ་བརྡོལ།
གསུམ་པ་ལ་མེ་འབར། བཞི་པ་ལ་རླུང་ལངས། ལྔ་པ་ལ་མཚོན་གྱི་ཆར་པ། དྲུག་པ་ལ་རྡོའི་ཆར་པ།



བདུན་པ་ལ་འབྱུང་པོ་ཀུན་འདུས་ནས་བར་ཆད་བརྩམས་པ་ལ། སློབ་དཔོན་གྱིས་ཐུགས་དམ་གཡོ་བ་མེད་
པས་བར་ཆད་ཀྱིས་མ་ཚུགས་པ་དང་། གནོད་སྤྱིན་མོ་ཀུན་འོངས་ནས། ཁྱེད་ལ་ཅི་དགོས་ངེད་ཀྱིས་སྦྱིན་
ཟེར་ནས། འབྲས་ཕུལ་བཞི་དང་། ཚོད་མ་ལ་འབྲས་དུས་རྟག་ཏུ་སྟེར་བར་ཞུས་ནས། སློབ་དཔོན་གྱིས་
དེགསོལ་ཀྱིན་ལོ་བཅུ་གཉིས་བསྒྲུབས་ཏེ། འབྱུང་པོ་བརྒྱ་རྩ་བརྒྱད་དབང་དུ་འདུས་ནས་འགྲོ་དོན་བྱ་སྙམ་
ནས། རི་གནྡྷ་ཤཱི་ལར་བྱོན་ནས་རི་དེ་གསེར་འགྱུར་རྩིར་བྱས་ལ། རི་ལྕགས་སུ་བྱས། ལྕགས་ཟངས་སུ་
བྱས་ཙམ་ན། འཕགས་པ་འཇམ་དཔལ་ཞལ་གཟིགས་ཏེ། འཇམ་དཔལ་གྱི་ཞལ་ནས། འདིའི་ཕྱིར་
སེམས་ཅན་ཀུན་འཐབ་ཅིང་རྩོད་པ་ཆེན་པོ་འབྱུང་བས་སྡིག་པ་གསོག་པར་འོང་གསུང་བས་འཕྲོ་བཅད་ནས་
བཞག་པས་གནྡྷ་ཤཱི་ལ་ད་ལྟ་ཡང་ཟངས་མདོག་ཏུ་སྨུག་པོར་ཡོད་སྐད། དེ་ནས་ལྷོ་ཕྱོགས་དཔལ་གྱི་རི་བོར་
བྱོན་པ་དང་། ལམ་བར་ཆུའི་འགྲམ་དུ་རྩྭའི་ཁང་པ་ཞིག་ན། བ་ལང་རྫིའི་བུ་གཅིག་འདུག་པ་ལ་ཆུའི་ལམ་
དྲིས་པས། ལམ་ངན་པ་མི་བདེ་བ་ཆུ་སྲིན་དང་། ངམ་གྲོག་དང་། གཡང་ས་ཅན་ཞིག་བསྟན་པ་དང་།
བ་ལང་རྫི་གཞན་ཞིག་འདུག་པ་འོངས་ནས་ལམ་དེ་ལེགས་པ་མ་ཡིན། འདི་ནས་གཤེགས་ཟེར་ཏེ་དེས་སློབ་
དཔོན་ཁུར་ཏེ་ཕྱིན་པ་དང་། ཆུའི་དཀྱིལ་དུ་སློབ་དཔོན་གྱིས་སྤྲུལ་པའི་ཆུ་དང་ཆུ་སྲིན་སོགས་འཇིགས་པ་སྣ་
ཚོགས་བསྟན་ནས། བདག་མ་ཤི་བར་དུ་ཁྱེད་མ་འཆི་ཞིག་ཟེར། དེ་ནས་སློབ་དཔོན་གྱིས་སྤྲུལ་པ་རྣམས་
བསྡུས་ཏེ་སྐམ་ལ་ཕྱིན་པ་དང་། ང་ཀླུ་སྒྲུབ་ཡིན། ཁྱོད་ཀྱིས་ངོ་ཤེས་སམ་བྱས་པས་གཏམ་ནི་ཐོས། ངོ་ནི་མི་
ཤེས་ཟེར། ང་ཁྱོད་ཀྱིས་ཆུ་ལས་བསྒྲལ་བའི་བརྔན་པ་ཅི་དགོས་སྟེར་བ་ཡིན་གསུངས་པས། བ་ལང་རྫི་ན་རེ།
བདག་རྒྱལ་པོ་ཞིག་ཡོང་བའི་ཐབས་ཞུ་ཟེར། སློབ་དཔོན་གྱིས་ས་ཕྱོགས་དེ་ན་ཤིང་སཱ་ལའི་སྡོང་པོ་གཅིག་
འདུག་པ་ལ་ཆུ་གཏོར་བ་ད་ང། ཤིང་དེ་དེ་མ་ཐག་ཏུ་གླང་པོ་ཆེར་གྱུར་ནས། རྒྱལ་པོའི་ཞོན་པ་བྱས། ང་
ལ་དམག་མེད་པས་དམག་དགོས་ཟེར་བ་ལ། སློབ་དཔོན་གྱིས་གླང་པོ་ཆེས་འཁུན་པ་དང་དམག་འོང་བ་
ཡིན་གསུངས། གནས་དེར་གྲོང་ཁྱེར་བྷ་ཡི་ཧ་ན་བྱ་བའི་ཡུལ་ཡ་མཚན་ཅན་ཁྱད་པར་དུ་འཕགས་པ་བྱུང་སྟེ།
རྒྱལ་པོའི་ཁྲལ་འཇལ་བའི་གྲོང་ཁྱེར་འབུམ་ཚོ་བརྒྱད་ཅུ་རྩ་བཞི་ལ་དབང་བྱེད་པའི་རྒྱལ་པོ་བ་ལང་རྫིས་བྱས་
ནས་ཆབ་སྲིད་བརྟན་པར་བྱས་སོ། ། རྒྱལ་པོའི་མིང་ལ་ས་ལ་བནྡྷ་ཞེས་དང་། བཙུན་མོ་ལ་ས་ཧ་དྷི་ཞེས་བྱ་
བར་གྱུར་ཏེ། ཤིན་ཏུ་ཕུན་སུམ་ཚོགས་པར་གྱུར། དེ་ནས་སློབ་དཔོན་དཔལ་གྱི་རི་ལ་གཤེགས་སོ། ། རེ་
ཞིག་ན་རྒྱལ་པོ་ས་ལ་བནྡྷ་བླ་མ་དྲན་ཏེ་དཔལ་གྱི་རི་ལ་ཕྱིན་ནས་སློབ་དཔོན་ལ་ཕྱག་དང་བསྐོར་བ་བྱས་ཏེ།
རྒྱལ་པོས་སློབ་དཔོན་ལ་ཞུས་པ། རྒྱལ་སྲིད་འདི་མནོག་ཆུང་ལ་ཉེས་དམིགས་ཆེ་བར་འདུག་པས་བདག་ལ་
མི་དགོས། བདག་སློབ་དཔོན་གྱི་དྲུང་དུ་སྡོད་པ་ལགས་ཞུས་པས། སློབ་དཔོན་གྱི་ཞལ་ནས། ཁྱོད་རྒྱལ་
སྲིད་མ་བསྒྱུར་བར། རིན་ཆེན་ཕྲེང་བ་ལ་སློབ་དཔོན་གྱིས་ལ་རྒྱལ་སྲིད་སྐྱོངས་ཤིག ཁྱོད་རང་དུས་མ་ཡིན་
26



པར་འཆི་བའི་དོགས་པ་མི་དགོས་པའི་བཅུད་ལེན་སྦྱིན་གྱིས་གསུངས་ནས་བྱིན་པ་ལ། རྒྱལ་པོ་ན་རེ། སློབ་
དཔོན་དང་ལྷན་གཅིག་ཏུ་འདུག་པའི་སྐབས་ཡོད་ན་བདག་ལ་རྒྱལ་སྲིད་དང་། ཆོས་ཡོན་ཡང་བདག་ལ་མི་
དགོས་ཟེར་ནས་འགྲོར་མ་འདོད་པ་ལ། སླར་སློབ་དཔོན་གྱིས་བཅུད་ལེན་དང་གདམས་ངག་བྱིན་ནས།
རྒྱལ་པོ་རང་ཡུལ་དུ་ཆོས་ཀྱི་རྒྱལ་སྲིད་སྐྱོང་དུ་བཏང་ངོ་། ། དེས་ཀྱང་ལོ་བདུན་བརྒྱའི་བར་དུ་ཆོས་ཉན་སྒྲུབ་
བྱས་ནས། རྒྱལ་སྲིད་ཆོས་བཞིན་དུ་བསྐྱངས་ཏེ། འགྲོ་བ་ཐམས་ཅད་བདེ་སྐྱིད་ཀྱི་འབྱོར་པ་ཕུན་སུམ་
ཚོགས་པ་དང་ལྡན། བྱ་རི་དྭགས་ཀུན་ཀྱང་བདེ་བས་འཚོ་བར་བྱས། འགྲོ་ཀུན་ཐམས་ཅད་ཆོས་ལ་སྤྱོད་
པས། སངས་རྒྱས་ཀྱི་བསྟན་པ་དར་ཞིང་རྒྱས་པར་གྱུར་པ་ད་ང། བདུད་ཀྱི་རྒྱལ་པོ་དགའ་རབ་དབང་ཕྱུག་
ལ་སོགས་པའི་བདུད་རྣམས་ཕྲག་དོག་སྐྱེས་ནས་བར་ཆད་ཀྱི་ལྟས་བཀྲ་མི་ཤིས་པ་འདི་རྣམས་བྱུང་སྟེ། ཉི་
ཟླའི་སྣང་བ་ནུབ་ནས་མུན་པར་སོང་བ་དང་། ཤིང་ཏོག་ཐམས་ཅད་རང་བཞིན་གྱིས་བོག་པ་དང་། ཆར་
ཆུ་དུས་སུ་མ་བབས་པས་སྲོག་ཆགས་རྣམས་མུ་གེས་སྡུག་བསྔལ་བ་དང་། ནད་དང་མཚོན་གྱི་བསྐལ་པ་དར་
བ་དང་། སྐྱེད་མོས་ཚལ་དང་ནགས་ཚལ་ཀུན་སྐམ་པ་ལ་སོགས་པའི་ལྟས་མི་ཤིས་པ་སྣ་ཚོགས་བྱུང་བ་དང་།
རྒྱལ་པོ་ས་ལ་བནྡྷའི་བསམ་པ་ལ་འདི་གཞན་གྱི་ལྟས་མ་ཡིན་ཏེ། ངའི་བླ་མ་ལ་གནོད་པའི་ལྟས་ཡིན་སེམས་
ནས། རང་གི་སྲས་ཙིནྟ་ཀུ་མཱ་ར་ཞེས་བྱ་བ་ལ་རྒྱལ་སྲིད་ཕོག་ནས། རྒྱལ་པོ་འཁོར་ཉུང་ཟད་གཅིག་དང་
འགྲོགས་ནས་དཔལ་གྱི་རིར་བླ་མའི་དྲུང་དུ་ཕྱིན་པས། བླ་མས་བུ་དོན་ཅི་ལ་ཡོང་དྲིས་པས། རྒྱལ་པོ་ན་རེ།
བླ་མ་ལ་བར་ཆད་ཡོང་ངམ། བདག་གི་ཡུལ་ཕྱོགས་སུ་འདི་ལྟ་བུའི་ལྟས་ངན་པ་བྱུང་བས། འདིར་ཞུ་བར་
མཆིས་སོ་ཞེས་ཞུས་པ་དང་། སློབ་དཔོན་གྱིས་སྐྱེས་པ་ཐམས་ཅད་འཆི་བ། འདུས་པ་ཐམས་ཅད་འབྲལ་བ།
བསགས་པ་ཐམས་ཅད་འཛད་པ། བྱས་པ་ཐམས་ཅད་མི་རྟག་པ། འདུས་བྱས་ཀྱི་མཚན་ཉིད་དེ་ལས་མ་
འདསཔ་ཡིན་པས། དེ་ལ་མི་དགའ་བ་ཅི་ཡོད། ཁྱོད་རང་རང་ཡུལ་དུ་སོང་གསུངས། རྒྱལ་པོ་ན་རེ།
བདག་བླ་མའི་དྲུང་དུ་བཅུད་ལེན་ཟ་ཞིང་འདུག་ན་ཅི་མ་རུང་། བླ་མ་མི་བཞུགས་ན་བདག་ཅི་ལ་རེ་ཟེར་
ནས་འགྲོར་མ་འདོད་དེ་དེར་འདུག་གོ། ། དེ་ནས་སློབ་དཔོན་གྱིས་དངོས་པོ་ཐམས་ཅད་སྦྱིན་པར་བཏང་
བའི་ཚེ། ལྷ་ཚངས་པའི་སྙིང་ལ་བདུད་ཞུགས་ཏེ། ཚངས་པས་བྲམ་ཟེ་ཞིག་ཏུ་སྤྲུལ་ནས། སློབ་དཔོན་ལ་
དབུ་བསླངས་པ་ལ་སྟེར་བར་ཞལ་གྱིས་བཞེས་པ་དང་། རྒྱལ་པོ་ས་ལ་བནྟས་སློབ་དཔོན་འགྲོངས་པའི་སྡུག་
བསྔལམ་བཟོད་ནས། སློབ་དཔོན་ཞབས་སྐྱིལ་ཀྲུང་མཛད་པའི་སྟེང་དུ་རང་གི་མགོ་བོ་བོར་ནས་ལྕེབས་
སོ། ། དེ་ནས་མི་ཐམས་ཅད་ཀྱིས་བྲམ་ཟེ་དེ་ལ་ཁ་ཟེར་བར་བྱེད་དོ། ། དེའི་དུས་སུ་སློབ་དཔོན་གྱིས་རྩྭ་ཀུ་ཤ་
གཅིག་བླངས་ནས་རང་ཉིད་ཀྱི་དབུ་བཅད་དེ་ཚངས་པ་ལ་སྦྱིན་པར་བཏང་ངོ་། ། དེ་ནས་ཤིང་ཐམས་ཅད་
བསྐམས། མི་ཀུན་གྱི་བསོད་ནམས་འགྲིབ་བོ། ། ཤར་གྱི་གནོད་སྦྱིན་བརྒྱད་ཀྱིས་སློབ་དཔོན་གྱི་སྐུ་ལུས་



བསྲུངས་ནས། ད་ལྟའི་བར་དུ་བཞུགས་ནས་ཡོད་དོ། ། དེ་ལྟ་བུའི་སློབ་དཔོན་འཕགས་པ་ཀླུ་སྒྲུབ་དེ་ལ་ངོ་
མཚར་རྨད་དུ་བྱུང་བའི་ཆོས་ལྔ་དང་ལྡན་པ་ཡིན་ཏེ། དུས་གཅིག་ཏུ་ཨོ་རྒྱ་བླ་ཤིང་མུ་ཀ་ལའི་དྲུང་དུ། དགེ་
སློང་ནཱ་ག་བོ་དྷི་སྟེ་ཀླུའི་བྱང་ཆུབ་ལ་རྡོ་རྗེ་དབྱིངས་ལ་སོགས་པའི་ཆོས་བཤད། རྡོ་རྗེ་གདན་གྱི་ཤར་ཕྱོགས་སུ་
ཟླ་བ་གྲགས་པ་ལ་སོགས་པ་ལ་ཕ་རྒྱུད་ཀྱི་ཆོས་བཤད། དེའི་བྱང་དུ་ཞིང་བཟང་གློག་རེས་ལ་སོགས་པ་ལ་ཤེས་
རབ་ཀྱི་ཕ་རོལ་ཏུ་ཕྱིན་པ་བཤད། ནུབ་ཏུ་དགེ་བསྙེན་ལེགས་བདེན་ལ་སོགས་པ་ལ་དབུ་མ་བཤད། ལྷོ་
ཕྱོགས་སུ་གྲོང་ཁྱེར་ཀུ་ལ་རོཀྟིར། སློབ་དཔོན་ཨཱརྱ་དེ་བ་ལ་སོགས་པ་ལ་ཚད་མ་བཤད་དོ། ། ཤེས་པ་ལྔ་དང་
ལྡན་པ་ནི། ཕྱིའི་བར་ཆད་སེལ་བ་མགོན་པོ་ནག་པོ། ནང་གི་བར་ཆད་སེལ་བ་མི་གཡོ་བ་ནག་པོ། དངོས་
གྲུབ་སྟེར་བ་ལྷ་མོ་སྒྲོལ་མ། བྱིན་གྱིས་རློབས་པའི་སྔགས་ཕག་མོ། ཕྱིའི་ལྷ་ཤེས་རབ་ཀྱི་ཕ་རོལ་ཏུ་ཕྱིན་མ།
སྤྱན་རས་གཟིགས། འཇམ་དཔལ་གསུམ་ཡིན་ནོ། ། སློབ་དཔོན་འཕགས་པ་ཀླུ་སྒྲུབ་ཀྱི་རྟོགས་བརྗོད་ནི།
གང་ཞིག་མ་རྟོགས་པ་ཡིས་རྟོགས་པའི་བརྗོད་པ་མི་བྱ་སྟེ། ། བྱས་ན་རྒྱལ་པོའི་ཁྲིམས་ལ་འབངས་གྱིས་གནོད་
པ་བྱས་པ་བཞིན། ། རྟོགས་པ་རྣམས་ཀྱིས་མ་རྟོགས་པ་ཡིས་སྤྱོད་པ་མི་བྱ་སྟེ། ། བྱས་ན་གླང་ཆེན་རབ་ཏུ་མྱོས་
པ་འདམ་དུ་ཟིན་པ་འདྲ། ། ཞེས་གསུངས་སོ། ། སློབ་དཔོན་ནཱ་གཱ་རྫུ་ན་ཞེས་པ་འཕགས་པ་ཀླུ་སྒྲུབ་ཀྱི་རྣམ་
ཐར་དང་ལོ་རྒྱུས་རྫོགས་སོ། །
༢. སློབ་དཔོན་ཨཱ་ཙཱརྨ་ཀཙྪ་(ནག་པོ་པ་)ཞེས་པ་ནག་པོ་སྤྱོད་པའི་ལོ་རྒྱུས་ནི། ཡུལ་པུ་ལ་པུ་རི་
པ། རྟེན་དགེ་སློང་། བླ་མ་ཛ་ལནྡྷ་ར་པ་ཡིན་པས། དེ་ལ་དབང་བསྐུར་ཞུས་ཏེ་ལོ་བཅུ་གཉིས་སྒྲུབ་པ་
མཛད་ནས། ཕྱི་རོལ་ན་ཕ་བོང་ཞིག་ཡོད་པ་ལ་ཞབས་བཞག་པས་ཞབས་རྡོ་ལ་ནུབ་པ་དང་། སློབ་དཔོན་
ངརྒྱལ་སྐྱེས་ཏེ་ད་ནི་ངས་དངོས་གྲུབ་ཐོབ་བོ་སྙམ་པ་དང་། ཡང་ཞག་འགའ་བསྒྲུབས་པས་ཞབས་ཁྲུ་གང་
ཙམ་ས་ལ་མི་རེག་པ་དང་། ནམ་མཁའ་ལ་གདུགས་དང་ཌ་མ་རུ་རང་འཁྲོལ་གྱི་སྒྲ་བྱུང་བ་ཐོས་ནས། ད་ནི་
དངོས་གྲུབ་ངེས་པར་ཐོབ་སྙམ་པའི་ང་རྒྱལ་ཆེར་སྐྱེས་པའི་དུས། ནམ་མཁའ་ནས་མཁའ་འགྲོ་མ་རྣམས་ཀྱིས་
ལུང་བསྟན་ཏེ། རིགས་ཀྱི་བུ་ད་དུང་ང་རྒྱལ་མ་བྱེད་པར་སྒྲུབ་པ་གྱིས་ཤིག་ཟེར་བ་ལ་མ་ཉན་པར། སློབ་
དཔོན་གྱིས་སློབ་མ་རྣམས་ལ་སྨྲས་པ། བདག་གིས་དངོས་གྲུབ་ཐོབ་ཟིན་ཏེ། འཛམ་བུའི་གླིང་དུ་མི་འདུག་
པར་སྲིན་པོ་ལངྐ་པུ་རིའི་ཡུལ་དུ་འགྲོ་དོན་ལ་འཆའ་བ་ཡིན་བྱས་ནས། སློབ་མ་འཁོར་སུམ་སྟོང་དང་ལྷན་
ཅིག་ཏུ་ཆས་ཏེ་ཕྱིན་ནས། འཁོར་རྣམས་ཆུ་ཁར་བཞག ཀཉྩ་པས་རྒྱ་མཚོ་ལ་བྱིང་བ་མེད་པར་ཕྱིན་པ་དང་།
ཐུགས་ལ་བདག་གི་བླ་མ་ལ་འདི་འདྲའི་ནུས་པ་མེད། ང་ལ་ནུས་པ་འདི་ལྟ་བུ་ཡོང་སྙམ་པའི་ང་རྒྱལ་སྐྱེས་མ་
ཐག་ནུས་པ་ཉམས་ནས་ཆུ་བོ་དེ་ཉིད་དུ་ནུབ་པར་གྱུར་པ་དང་། ཆུའི་རླབས་ཀྱིས་མཐར་དོན་པའི་ཚེ་ནམ་
མཁའ་ལ་བལྟས་པས་བླ་མ་ཛ་ལནྡྷ་ར་པ་ནམ་མཁའ་དེ་ཉིད་དུ་བཞུགས་པ་མཐོང་། བླ་མའི་ཞལ་ནས་ཀཙྪ་པ་



ཁྱོད་ཀྱིས་གར་ཕྱིན་ཅི་ཉེས་གསུངས་པ་ལ། ཀཉྩ་པས་ངོ་ཚ་བཞིན་དུ་བླ་མ་ལ་ཞུས་པ། བདག་སྲིན་པོ་ལངྐ་
པུ་རིའི་ཡུལ་དུ་འགྲོ་དོན་ལ་ཆས་པ་ན། བདག་གི་བསམ་པ་ལ་བླ་མ་བས་བདག་ནུས་པ་ཆེ་སྙམ་པའི་ང་རྒྱལ་
སྐྱེས་མ་ཐག་ནུས་པ་ཉམས་ནས་ཆུར་ནུབ་པར་གྱུར་ཏོ་ཞེས་གསོལ་བས། བླ་མའི་ཞལ་ནས་ད་འདིས་མི་ཕན་
པས། ཡུལ་ས་ལ་པུ་ཊ་ཞེས་པ་ན་རྒྱལ་པོ་དྷརྨ་པཱ་ལ་ཞེས་པ་ཡོད། དེ་ན་ངའི་སློབ་མ་ཐགས་མཁན་ཞིག་ཡོད་
པས་དེར་སོང་ལ་ཅི་གསུང་ཉོན་གསུངས། དེ་ལྟར་བྱ་སྙམ་ནས་དེ་ཉིད་དུ་གདམས་ངག་ཡིད་ལ་བྱས་པས་
རྐང་པ་ས་ལ་མི་རེག་པ་དང་། གདུགས་དང་། ཌ་མ་རུ་ནམ་མཁའ་ལ་འོང་བ་དང་། ཕ་བོང་ལ་ཞབས་
ནུབ་པ་སོགས་སྔར་གྱི་ནུས་པ་རྣམས་ཐོབ་ནས་འཁོར་སུམ་སྟོང་དང་བཅས་པ་ཡུལ་ས་ལ་པུ་ཊར་བྱོན་པ་དང་།
སློབ་མ་རྣམས་ཕྱོགས་གཅིག་ཏུ་བཞག་ནས་སློབ་དཔོན་གྱིས་ཐགས་མཁན་ཚོལ་དུ་བྱོན་པས། ལམ་དུ་ཐགས་
མཁན་མང་པོ་དང་འཕྲད་པ་ལ་སློབ་དཔོན་གྱིས་གཟིགས་པས་སྣལ་མ་ཆད་པ་རྣམས་ཐགས་མཁན་རང་གིས་
མདུད་པ་བྱས་ཤིང་འཐུད་པ་མཐོང་བས་འདི་རྣམས་མ་ཡིན་ངེས་སྙམ་ནས་བྱོན་པ་དང་། གྲོང་གི་མཐའ་ན་
ཐགས་མཁན་ཞིག་འདུག་པ་དེའི་སྣལ་མ་ཆད་པ་ཐམས་ཅད་འཐུད་མི་དགོས་པར་རང་འབྱར་དུ་འགྲོ་བ་
གཅིག་འདུག་པས་འདི་ངེས་པར་ཡིན་ནམ་སྙམ་ནས་ཞབས་ལ་ཕྱག་བཙལ་བསྐོར་བ་བྱས་པ་དང་། ཐགས་
མཁན་དེས་སྨྲས་པ། ང་ཅི་ཟེར་ཉན་ནམ་ཞེས་ཟེར་བ་ལ། ཉན་ཏོ་བྱས་པས་དཔོན་སློབ་གཉི་ག་དུར་ཁྲོད་
དུ་འདེངས་ཟེར་ནས་བྱོན་པས། མི་རོ་གཅིག་འདུག་པ་ལ་ཐགས་མཁན་གྱིས་ཀཥྛ་པ་ཁྱོད་ཀྱིས་ཤ་ཟ་ནུས་
སམ་ཟོ་ཞིག་ཟེར་བ་ལ། གྲི་བཏོན་ནས་ཤ་བཅད་དེ་ཟ་བར་བརྩམས་པ་དང་། ད་ལྟ་མ་ཟ་བར་ཅུང་ཟད་
སྡོད་ཅིག་ཟེར་ནས་ཐགས་མཁན་གྱིས་སྤྱང་ཀིར་སྤྲུལ་ནས་ཤ་ཟོས་སོ། ། དེ་ནས་ཐགས་མཁན་ན་རེ། འདི་
འདྲ་བ་སྤྲུལ་ནུས་པའི་དུས་སུ་གཟོད་ཤ་ཟ་བ་ཡིན་ཟེར་སྐད། དེ་ནས་ཐགས་མཁན་གྱིས་དྲི་ཆེན་རིལ་བུ་
གསུམ་བཏང་ནས། ཀ༔་པ་ལ་གཅིག་བྱིན་ནས་ཟོ་ཞིག་ཟེར་བ་ལ། ཀཅུ་པས་ང་ལ་མིས་འཕྱར་འོང་ཟེར་
ནས་ཟར་མ་འདོད་པ་དང་། གཅིག་ཐགས་མཁན་རང་ཉིད་ཀྱིས་ཟོས། གཅིག་ནམ་མཁའ་ལ་ལྷ་རྣམས་
ཀྱིས་ཁྱེར། གཅིག་འོག་གི་ཀླུ་རྣམས་ཀྱིས་ཁྱེར། དེ་ནས་ཡུལ་ས་ལ་པུ་ཊར་ལོག་ནས་ཐགས་མཁན་གྱིས་ཀརྟ་
པ་ཎི་ལྔས་ཆང་དང་བཟའ་བ་ཉོས་ནས་འདི་སྐད་དུ། ད་ཁྱོད་ཀྱི་འཁོར་ཀུན་མགྲོན་ལ་བོས་ཤོག རང་རེ་
ཚོགས་འཁོར་བྱ་དགོས་གསུང་བ་ལ། ཀཉྩི་པའི་བསམ་པར་ལོངས་སྤྱོད་འདིས་མི་གཅིག་ལས་མི་འགྲངས་ན།
དཔོན་སློབ་སུམ་སྟོང་ལ་འདིས་ཅི་ཕན་སྙམ་པ་བྱུང་ཡང་
། རྣལ་འབྱོར་པའི་བྱིན་རླབས་ཀྱིས་སྣོད་ཐམས་
ཅད་འབྲས་ཆན་དང་། ལ་དུ་ལ་སོགས་པའི་འདོད་ཡོན་གྱིས་གང་བར་གྱུར་ནས། ཞག་བདུན་གྱི་བར་དུ་
ལོངས་སྤྱོད་ཀྱང་ཟད་པར་མ་གྱུར་པ་དང་། ཀཥྛ་པ་ན་རེ། ཁྱེད་ཀྱི་བཟའ་བཏུང་རྒྱ་མཚོ་དང་འདྲ་བས།
ངོས་ཅག་གིས་འཚལ་བར་རྔོ་མི་ཐོགས་ཟེར་ལྷག་རོལ་དོར་ནས་འགྲོ་བར་ཆས་པ་ལ། ཐགས་མཁན་ན་རེ།



གཞན་དུ་ཕྱིན་ཡང་མི་ཕན། གདུགས་དང་ཌ་མ་རུ་ལ་སོགས་པའི་དངོས་གྲུབ་རྣམས་ཕྲ་མོ་ཡིན། ད་རུང་
ཆོས་ཉིད་མ་རྟོགས་བར་དུ་སྒྲུབ་པ་གྱིས་གསུངས་པ་ལ་ཉན་དུ་མ་འདོད་ནས། བནྡྷ་བཀོད་པ་ཞེས་བྱ་བའི་
ཡུལ་དུ་བྱོན་པ་དང་། ཤར་ཕྱོགས་སོ་མ་པུ་རིའི་གཙུག་ལག་ཁང་ནས་དཔག་ཚད་བརྒྱ་ཙམ་གྱི་ཕ་རོལ་ན།
གྲོང་གཅིག་གི་འདབས་སུ་བྱོན་པ་ལས། དེ་ན་ལི་ག་ར་བྱ་བའི་ཤིང་ཏོག་ཡོད་པའི་ཤིང་དེའི་དྲུང་ན་བུ་མོ་
ཞིག་འདུག་པ་ལ། ང་ལ་ཤིང་ཏོག་བསླང་བྱས་པས་སྟེར་མ་འདོད། སློབ་དཔོན་གྱིས་ལྟ་སྟངས་ཀྱིས་ཤིང་
ཏོག་ས་ལ་ཕབ་པ་དང་། བུ་མོས་མིག་གྱེན་ལ་བལྟས་པས་ཤིང་ཏོག་ཤིང་རང་ལ་སྦྱར་བ་དང་། ཀཉྩ་པ་ཁྲོས་
ནས་བུ་མོ་ལ་སྔགས་བཟླས་པས། བུ་མོའི་ལུས་དང་ཡན་ལག་ཐམས་ཅད་ནས་ཁྲག་འཛགས་ཏེ་ས་ལ་འགྱེལ་
བས་མི་ཀུན་འཕྱ་བར་གྱུར་ཏེ། ནང་པ་སངས་རྒྱས་པ་སྙིང་རྗེ་ཆེ་བ་ཡིན་པ་ལ་དེ་ལས་ལྡོག་སྟེ་རྣལ་འབྱོར་
པས་མི་བསད་ཟེར་བ་དང་། ཀཉྩ་པ་སེམས་ཞུམ་ནས་བུ་མོ་ལ་སྙིང་རྗེའི་སེམས་སྔོན་དུ་འགྲོ་བས། སྔགས་
བཏུལ་རང་གི་བསྲུང་བ་ཡང་བཏང་བ་དང་། བུ་མོས་ཀཉྩ་པ་ལ་ངན་སྔགས་བཏབ་པས། ཀསྠཱ་པའི་སྟེང་
འོག་ནས་ཁྲག་སྐྱུགས་ཤིང་འཛགས་པས་ན་བར་གྱུར་པ་དང་། ཀཉྩ་པས་པེ་ཏ་ར་བྱ་བའི་མཁའ་འགྲོ་མ་ཞིག་
ཡོད་པ་ལ་སྨྲས་པ། བདག་གི་ནད་འདི་ལ་ཕན་པའི་སྨན་ལྷོ་ཕྱོགས་དཔལ་གྱི་རི་ལ་ཡོད་པས་ཁྱེད་ཀྱིས་ལོང་ལ་
ང་ལ་བྱིན་ཅིག་བྱས་པས་དེར་ཁས་བླངས་ནས་ཟླ་བ་དྲུག་གི་ལམ་ཉིན་གཅིག་ལ་བཅད་དེ་སྨན་བླངས་ནས་
ཞག་བདུན་གྱི་ངོ་ལ་ཡུལ་དུ་སླེབས་པ་དང་། ལམ་དུ་སྔར་གྱི་བུ་མོ་དེ་རྒན་མོ་ཞིག་ཏུ་སྤྲུལ་ནས་ངུ་ཡིན་འདུག་
པ་ལ། མཁའ་འགྲོ་མས་ཁྱེད་ཅི་ལ་ངུ་བྱས་པས། ང་སྐལ་བ་ཆུང་། རྣལ་འབྱོར་པ་ཀཉྩ་པ་ཤི་ནས་ངུ་ཟེར་
རོ། ། མཁའ་འགྲོ་མའི་བསམ་པ་ལ། འོ་ན་སྨན་གྱིས་དགོས་པ་མེད་སྙམ་ནས། སྨན་བསྐྱུར་བ་རྒན་མོས་
ཁྱེར་རོ། ། ཁྱིམ་དུ་ཕྱིན་པ་དང་། ཀཉྩ་པ་མ་གྲོངས་པར་འདུག་ནས། སྨན་ག་རེ་ཟེར། སྨན་བསྐྱུར་བའི་
ལོ་རྒྱུས་བྱས་པས། སློབ་དཔོན་ན་རེ། ངའི་ལུས་ཞག་བདུན་མ་བསྲེགས་ཤིག ངའི་རྣམ་ཤེས་དེར་ཞུགས་
ནས་འགྲོ་དོན་བྱེད་པ་ཡིན་གསུངས་ཏེ་སློབ་མ་ཀུན་ལ་ཆོས་བཤད། ཕག་མོ་དབུ་བཅང་མའི་གདམས་པ་
བྱིན་ནས། སློབ་དཔོན་རྣམ་སྨིན་གྱི་ལུས་དེ་ཉིད་དུ་བོར་རོ། ། དེ་ནས་མཁའ་འགྲོ་མ་པེ་ཏ་ར་ཁྲོས་ནས་ད་
ཕྱིའི་བུ་མོ་རྒན་མོར་སྤྲུལ་མཁན་དེ་བཙལ་བས་སྟེང་ལྷའི་ཡུལ་དུ་མ་རྙེད། འོག་ཀླུའི་ཡུལ་དུ་མ་རྙེད། ཤནྟི་
ལ་བྱ་བའི་ཤིང་དྲུང་གཅིག་གི་ཐད་ན་འདུག་པས་མཁའ་འགྲོ་མས་བཟུང་ནས་སྔགས་བཏབ་ཅིང་བསད་པར་
གྱུར་ཏོ། ། དེ་ནས་འཁོར་རྣམས་ཀྱིས་སློབ་དཔོན་གྱི་སྐུ་གདུང་བསྲུང་བ་དང་། མུ་སྟེགས་ཀྱི་རྣལ་འབྱོར་པ་
ཞིག་གིས་མི་ཀུན་ལ་ཕྲ་མ་བྱས་ནས་ཡུལ་དེའི་རྒྱལ་པོས་མེར་བསྲེགས་སོ། ། དེ་ནས་ཞག་བདུན་ལོན་པའི་
དུས་འོད་དང་འཇའ་ཚོན་ལྟ་བུ་ལན་གཉིས་འོངས་པ་ལས་རྣམ་ཤེས་ཀྱི་རྟེན་མེད་པས་ནམ་མཁར་ཡལ་སོང་སྟེ།
སློབ་དཔོན་ལུས་འདི་ཉིད་དུ་བསྲེགས་པས་མཁའ་སྤྱོད་དུ་གཤེགས་སོ། ། དེས་ན་བླ་མའི་བཀའ་མ་ཉན་ཅིང་།
30



ང་རྒྱལ་དང་རྣམ་རྟོག་ནི་བར་ཆད་ཡིན་པར་ཤེས་པར་བྱའོ། ། སློབ་དཔོན་ཀཉྩི་པའི་རྟོགས་བརྗོད་ནི། ཤིང་
རྟའི་འཁོར་ལོ་གཅིག་དང་མི་ལྡན་འགྲོ་བར་མི་ནུས་ལྟར། ། སྦྱིན་སོགས་འབད་པ་བྱས་ཀྱང་བླ་མ་གཅིག་དང་
མི་ལྡན་དངོས་གྲུབ་དམ་པ་མིན། ། བྱ་རྒོད་རྩལ་རྫོགས་འདབ་གཤོག་རྒྱས་པ་དག་ནི་ནམ་མཁར་བསྐྱོད་ཅིང་
རྒྱུ། ། སྐལ་བཟང་རྣལ་འབྱོར་དམ་པ་རྣམས་ནི་དབང་གི་གདམས་པ་ཁོང་དུ་ཆུད་པས་བདེ། ། ཞེས་གསུངས་
སོ། ། སློབ་དཔོན་ཀསྒྱུ་པ་ནག་པོ་སྤྱོད་པའི་རྣམ་ཐར་དང་ལོ་རྒྱུས་རྫོགས་སོ། །
༢༡. སློབ་དཔོན་ཀ་ན་རི་པའི་( ཨཱརྱ་དེ་ཝ་)ལོ་རྒྱུས་ནི། སྐྱེ་གནས་བཞི་ལས་བརྫུས་སྐྱེས་ཡིན།
རྟེན་དགེ་སློང་། བླ་མ་འཕགས་པ་ཀླུ་སྒྲུབ་བོ། ། དེ་ཡང་དཔལ་ནཱ་ལེནྡྲའི་གཙུག་ལག་ཁང་གི་རབ་ཏུ་བྱུང་བ་
ཐམས་ཅད་ཀྱི་མཁན་པོ་མཛད་དེ། མཁན་པོ་འབུམ་ཡོད་པ་ལས། རང་ཉིད་ཀྱིས་སློབ་དཔོན་མང་པོ་ལ་
གདམས་ངག་ཞུས་ཀྱང་རྟོགས་པ་མ་སྐྱེས་པ་དང་། ཡུལ་ལྷོ་ཕྱོགས་ཀྱི་རྒྱུད་ན། སློབ་དཔོན་འཕགས་པ་ཀླུ་
སྒྲུབ་བཞུགས་པའི་གཏམ་ཐོས་ནས་དད་པ་དང་མོས་པ་ཁྱད་པར་ཅན་སྐྱེས་ཏེ། ལམ་དུ་ཞུགས་ནས་ཕྱིན་
པས། རྒྱུ་མཚོ་ཆེན་པོའི་འགྲམ་དུ་བྱོན་པ་དང་། དེ་ན་འཕགས་པ་འཇམ་དཔལ་རྒྱ་མཚོའི་འགྲམ་ན་ཉ་པ་
ཞིག་ཏུ་སྤྲུལ་ནས་བཞུགས་པ་མཐོང་ནས། དེ་ལ་ཕྱག་དང་མཎྜལ་ཕུལ་ནས། བདག་ཡུལ་ལྷོ་ཕྱོགས་ཀྱི་རྒྱུད་
ན་འཕགས་པ་ཀླུ་སྒྲུབ་བཞུགས་པའི་སར་འགྲོ་བ་ལགས་པས། ལམ་བསྟན་དུ་གསོལ་ཞེས་ཞུས་པས། དེ་ན་
རེ། ཕ་ཀི་ན་ནགས་ཚལ་འཐིབས་པོའི་ནང་ན་བཅུད་ལེན་སྒྲུབ་ཅིང་བཞུགས་སོ་ཞེས་ལུང་བསྟན་པ་དང་།
དེ་ནས་དེར་ཕྱིན་པ་དང། སློབ་དཔོན་ཀླུ་སྒྲུབ་བཅུད་ལེན་གྱི་རྫས་བསགས་ཏེ་སྦྱོར་ཞིང་འདུག་པ་མཐོང་
ནས་ཕྱག་བྱས། གསོལ་བ་བཏབ་སྟེ་རྗེས་སུ་བཟུང་བར་ཞུས་པས། དཔལ་གསང་བ་འདུས་པའི་དབང་
བསྐུར་གདམས་ངག་གནང་ནས་སློབ་དཔོན་སྒྲུབ་པ་མཛད་པའི་སར་བཞུགས་ནས་ནགས་དེ་དང་ཧ་ཅང་
ཐག་མི་རིང་བ་གཅིག་ན་གྲོང་ཁྱེར་གཅིག་འདུག་པ་ལ་བསོད་སྙོམས་མཛད་པས་བསོད་སྙོམས་ཤིན་ཏུ་ཞིམ་པ་
རྙེད་དེ། སློབ་དཔོན་གྱིས་ཞིམ་པ་མ་རྙེད་པས་སློབ་དཔོན་གྱིས་སྨྲས་པ། ཁྱོད་ཀྱི་བསོད་སྙོམས་འདི་བུད་
མེད་ཀུན་ཆགས་ནས་སྟེར་བ་ཡིན་པས་མི་ཞིམ་པ་ཡིན་ནོ། ། ཁྱོད་ཀྱིས་ཟས་ཞིམ་པོ་རྙེད་པ་དེ་མ་ལགས་པས་
ཤིང་གི་འདབ་མའི་སྟེང་དུ་མ་ལེན་པར། ཁབ་ཀྱི་རྩེ་མོ་ལ་ཆགས་པ་དེ་ལོང་གསུངས་ནས་དེ་ལྟར་བྱས་པས་
འབྲས་ཆན་རྡོག་པོ་གཅིག་ཆགས་པ་དེ་ཟོས་པ་དང་བཀྲེས་པར་གྱུར། དེའི་ནང་པར་བུད་མེད་རྣམས་ཀྱིས་
བག་ཕྱེ་ལ་འཁུར་བ་བྱས་ནས། དེའི་སྟེང་དུ་བཟའ་བ་ཞིམ་པོ་སྣ་ཚོགས་པ་བཞག་སྟེ་ཁབ་ཀྱི་རྩེ་ལ་བཙུགས་
ནས་དྲངས་པས། དེ་བླངས་ཏེ་སློབ་དཔོན་ལ་དྲངས་པས། བླ་མའི་ཞལ་ནས། ཁྱོད་ཀྱིས་འདི་ཅི་ཙུག་
བསླངས་པ་ཡིན་གསུངས་པས། བདག་གིས་བླ་མའི་གསུང་བཞིན་བསླངས་པ་ལགས་ཞུས་པས། བླ་མའི་
ཞལནས་ད་ཁྱོད་གྲོང་ཁྱེར་དུ་མ་འགྲོ་བར་ཁང་པའི་ནང་དུ་སྡོད་གསུངས་ནས་དེས་དེ་བཞིན་བྱས་པས།



ཤིང་གི་ལྷ་མོས་ཁང་པའི་ནང་དུ་བཟའ་བ་ཞིམ་པོ་དྲངས་ཏེ་རང་གི་གཟུགས་དངོས་སུ་བསྟན་ནས་ཕྱག་དང་
གཏམ་ཡང་སྨྲས་སོ། ། དེ་ཡང་བླངས་ཏེ་བླ་མ་ལ་དྲངས་པས་ཁྱོད་ཀྱིས་འདི་འདྲ་བ་གང་ནས་རྙེད་གསུངས།
ཤིང་གི་ལྷ་མོས་དྲངས་སོ་ཞུས་པས། སློབ་དཔོན་ཀླུ་སྒྲུབ་ཀྱིས་བདེན་མི་བདེན་བརྟག་པའི་ཕྱིར། ཤིང་གི་ལྷ་
མོ་ཅན་དུ་བྱོན་ནས་བསོད་སྙོམས་བསླངས་པས། ལྷ་མོས་དཔུང་པ་མན་ཆད་ཀྱི་ལག་པ་མཐོང་ནས་དེར་
སློབ་དཔོན་གྱིས་ངའི་སློབ་མ་ལ་གཟུགས་དངོས་སུ་སྟོན་ང་ལ་མི་སྟོན་པ་ཅི་ཡིན་བྱས་པས། ཤིང་དེ་ལས་སྒྲ་
འདི་ལྟ་བུ་གཅིག་བྱུང་སྟེ། ཁྱེད་ལ་ད་རུང་ཉོན་མོངས་པའི་ཆ་མ་སྤངས་པར་འདུག སློབ་མས་ཆགས་པ་
ཐམས་ཅད་སྤངས་པས་མཐོང་བ་ཡིན་ནོ་ཟེར། དེ་ནས་དཔོན་སློབ་གཉིས་བཀའ་བགྲོས་ཏེ་བཅུད་ལེན་གྱི་
སྨན་བསྒྲུབས་ནས་གསོལ། དེ་ནས་ཀ་ན་རི་པས་བཅུད་ལེན་གྱི་སྨན་ཤིང་སྐམ་པོ་ཞིག་ལ་བྱུགས་པས་ལོ་མ་
སྐྱེས་པ་དང་། སློབ་དཔོན་བཞད་ཅིང་ཁྱོད་ཀྱིས་ངའི་སྨན་ཤིང་ལ་བྱུགས་པས། ད་ངའི་བཅུད་ལེན་ཁྱེར་ལ་
ཤོག་གསུངས་པ་དང་། ཀ་ན་རི་པ་ན་རེ་བཞེད་ན་འབུལ་ཟེར་ནས་བཞེངས་ཏེ་ཆུ་རྫ་མ་གང་གི་ནང་དུ་རང་
གི་ཆུ་བཏང་ནས་ཤིང་གཅིག་གིས་དཀྲུགས་པས་བཅུད་ལེན་གྱི་སྨན་དུ་སོང་བ་དང་། དེ་ཁུར་ནས་སློབ་
དཔོན་ཀླུ་སྒྲུབ་ལ་ཕུལ་བར། སློབ་དཔོན་ན་རེ་འདི་མིན་གསུངས་ནས། ཤིང་ལ་གཏོར་བས་འདབ་མ་སྐྱེས་
སོ། ། དེ་ཡང་སློབ་དཔོན་གྱིས་སློབ་མ་ལ་རྟོགས་པ་སྐྱེས་སམ་མ་སྐྱེས་བརྟག་པ་ཡིན་ནོ། ། དེར་རྟོགས་པ་སྐྱེས་
པར་གོ་ནས། ད་ཁྱོད་འཁོར་བར་མ་འདུག་ཅེས་གསུངས་པས། དེ་ཐོས་པ་ཙམ་གྱིས་ཀ་ན་པ་བར་སྣང་ལ་
གཤེགས་པ་དང་། སྔར་ནས་སློབ་དཔོན་ལ་བསྙེན་བཀུར་བྱེད་ཅིང་། ཕྱག་ཕྱིར་འབྲངས་པའི་བུ་མོ་ཞིག་
ཡོད་པ་དེས་ཕྱིར་འབོད་པ་ལ་སློབ་དཔོན་གྱིས་ཁྱོད་བདག་ལ་ཡུན་རིང་པོར་བསྙེན་བཀུར་བྱས་པ་ཡིན་པས།
ཁྱོད་ཅི་འདོད་པ་སྟེར་གསུངས་པས། བུ་མོ་དེ་ན་རེ། བདག་ལ་གཞན་ཅི་ཡང་མི་དགོས། ཁྱེད་ཀྱི་སྤྱན་ལ་
ཆགས་ནས་ཕྱིར་འབྲངས་པ་ཡིན་པས། སྤྱན་སྟེར་དགོས་ཟེར་བ་ལ་གཡས་པ་བཏོན་ཏེ་བྱིན་པས་ཕྱོགས་
ཐམས་ཅད་དུ་མཚན་ཡང་ཨཱརྱ་དེ་ཝ་སྤྱན་གཅིག་པ་ཞེས་གྲགས་ཤིང་། ཨཱརྱ་དེ་ཝ་ཀ་ན་རི་པ་དེ་གདམས་ངག་
ཉམས་སུ་བླངས་པས་རྒྱུད་ཡོངས་སུ་གྲོལ་ཏེ། སེམས་ཀྱི་དྲི་མ་ཐམས་ཅད་ཡོངས་སུ་དག་ནས་བླ་མའི་གསུང་
ཐོས་པ་ཙམ་གྱིས་བར་སྣང་ལ་ཤིང་ཏཱ་ལ་བདུན་ཙམ་དུ་འཕགས་ནས་འགྲོ་བ་དུ་མ་ལ་ཆོས་བཤད་དེ་བདེན་པ་
ལ་བཀོད། རང་གི་བླ་མ་འོག་ན་བཞུགས་པའི་རྐང་པ་ནམ་མཁའ་ལ་བསྟན། ཕྱག་ཐལ་མོ་སྦྱར་ནས་བླ་མ་
ལ་ཕྱག་བྱས། ནམ་མཁའ་ལ་འཕགས་པས་ལྷས་མེ་ཏོག་གི་ཆར་ཕབ་སྟེ་དེར་མི་སྣང་བར་གྱུར་ཏོ། ། སློབ་
དཔོན་ཀ་ན་རི་པའི་རྟོགས་བརྗོད་ནི། དུས་གསུམ་སངས་རྒྱས་ངོ་བོ་གཅིག ། དེ་ཡི་རང་བཞིན་རང་གི་
སེམས། ། རྟོགས་པར་འདོད་ན་ཇི་བཞིན་ཞོག ། གོམས་པར་བྱས་ནས་མངོན་དུ་འགྱུར། ། ཞེས་གསུངས་
སོ། ། སློབ་དཔོན་ཀ་ན་རི་པ་ཨཱརྱ་དེ་ཝའི་རྣམ་ཐར་དང་ལོ་རྒྱུས་ཨ་བྷ་ཡཱ་ཀ་རས་མཛད་པ་རྫོགས་སོ། །



༢༢. སློབ་དཔོན་ཐེ་གེ་ན་པའི་ལོ་རྒྱུས་ནི། དུས་རྟག་ཏུ་རྫུན་སྨྲ་བ་ཞེས་བྱ་བ་ཡིན་ལ། ཡུལ་རྒྱ་གར་
ཤར་ཕྱོགས་པ། རིགས་དམངས་རིགས། ཟས་ལས་ཀྱི་མཐས་འཚོ་བ་གཅིག་ཡིན་པ་ལས། དེ་ཡང་དུས་རེ་
ཞེག་གི་ཚེ་ཤིང་སྡོང་པོ་གཅིག་གི་སྟེང་དུ་འདུག་ནས་གཞན་ལ་རྫུན་ཇི་ལྟར་སྨྲའམ་སྙམ་པའི་རྟོག་པ་ལ་ཞུགས་
པ་དང་། དེའི་གམ་དུ་ལེགས་པར་སྦྱངས་པའི་དགེ་སློང་ཞིག་འོངས་ནས་ཁྱོད་དེ་ན་ཅི་བྱེད་ཀྱིན་འདུག་ཟེར་
བ་ལ། དེ་ན་རེ་འཕགས་པ་ཉིད་ལ་ཞུ་མི་འཚལ་ལོ་ཞེས་སྨྲས་པ་དང་། དགེ་སློང་གི་ཞལ་ནས་ཁྱོད་རྫུན་མ་
ཟེརབར་ཅི་བྱེད་པ་སྨྲོས་ཤིག རྫུན་སྨྲས་པར་གྱུར་ན་ནི་དེའི་རྣམ་པར་སྨིན་པས་དམྱལ་བར་སྐྱེ་བ་ཡིན་ལ།
བྱེད་པ་རྒྱུ་མཐུན་ནི། རྫུན་ཁོ་ན་སྨྲ་སྙིང་འདོད་པ་དང་། གང་སྨྲས་པ་ལ་གཞན་ཡིད་མི་ཆེས། ལས་ཀྱི་
འབྲས་བུ་ཕྱི་མ་ལྕེ་ལ་ལྕགས་སྲེག་གི་ཞིང་རྨོ་བར་བྱེད་པ་ཡིན་ཞིང་། མྱོང་བ་རྒྱུ་མཐུན་ནི། ཁ་ནས་དྲི་མི་ཞིམ་
པ་འབྱུང་བ་དང་། ངག་མི་བཙུན་པ་ཡིན་པས་བདེན་པར་སྨྲོས་ཤིག་ཅེས་གསུངས་པ་དང་། སྐྱེས་པ་དེ་
རྫུན་གྱི་རྣམ་པར་སྨིན་པ་སྔར་མ་ཐོས་པ་དེ་ཐོས་པས་འཇིགས་ནས་དེ་ལ་བདེན་པར་སྨྲས་ཏེ། འཕགས་པ་
བདག་ནི་ཐེ་གེ་པ་ཞེས་བྱ་བ་ལགས་ཏེ། དུས་རྟག་ཏུ་རྫུན་སྨྲ་ཞིང་བདེན་པ་སྐྲའི་རྩེ་མོ་བརྒྱར་གཤགས་པ་ཙམ་
ཡང་སྨྲ་མ་མྱོང་ཟེར། དགེ་སློང་གིས་འོ་ན་ཆོས་མི་བྱེད་དམ་གསུངས་པས། དེ་ན་རེ་འཕགས་པ་ཆོས་དང་
བྱེད་དོ། ། བདག་སྔོན་ནས་གོམས་པའི་སྟོབས་ཀྱིས་རྫུན་སྤོང་མི་ནུས་ལགས་ཟེར། དགེ་སློང་དེས་དེའི་
ཁམས་དང་། བསམ་པ་དང་། བག་ལ་ཉལ་དང་བསྟུན་ནས་རྣ་བར་ཆུ་ཞུགས་པའི་གདམས་པ་བཞིན་དེ་ལ་
དབང་བསྐུར་ཏེ། རྒྱུད་ཡོངས་སུ་སྨིན་པར་བྱས་ནས། རྫུན་ཉིད་གཉེན་པོར་བསྒོམ་པའི་གདམས་ངག་ནི།
དེ་ལ་ཤེས་བྱའི་ཆོས་ཐམས་ཅད་ནི་གདོད་མ་ནས་རྫུན་ཡིན་ཏེ། ཁྱོད་ཀྱིས་མཐོང་བ་དང་ཐོས་པ་ལ་སོགས་
པའི་དབང་པོ་དྲུག་དང་ཡུལ་དྲུག་ཉམས་སུ་མྱོང་བ་ཐམས་ཅད་རྫུན་ཡིན་པས་ཁྱོད་ཀྱིས་ཤེས་བྱ་ཐམས་ཅད་
རྫུན་གཅིག་པུར་སྒོམས་ཤིག་བྱས་ནས་གདམས་པས། དེས་ཀྱང་ཤེས་བྱ་ཐམས་ཅད་རྫུན་པར་བསྒོམས་པས་
ལོ་བདུན་ན་སྣང་སྲིད་ཐམས་ཅད་རྫུན་པར་སྣང་བའི་རྟོགས་པ་སྐྱེས་ཏེ། ཡང་བསྒོམས་པས་ལོ་ལྔ་ན་རྫུན་པ་
ཡངམ་གྲུབ་པའི་སྙིང་པོའི་བདེན་པ་མཐོང་ནས། སེམས་ཀྱི་དྲི་མ་ཐམས་ཅད་དག་ནས་ཕྱག་རྒྱ་ཆེན་པོ་
མཆོག་གི་དངོས་གྲུབ་ཐོབ་སྟེ། འགྲོ་བ་མ་ལུས་པ་སྨིན་གྲོལ་ལ་བཀོད། མཚན་ཡང་སློབ་དཔོན་ཐེ་གེ་ན་པ་
ཞེས་བྱ་བར་ཕྱོགས་ཀུན་ཏུ་ཡོངས་སུ་གྲགས་པར་གྱུར་ཏོ། ། དེ་ནས་ལུས་དེ་ཉིད་མ་སྤངས་པར་མཁའ་སྤྱོད་
དག་པའི་ཞིང་ཁམས་སུ་གཤེགས་སོ། ། སློབ་དཔོན་ཐེ་གེ་ན་པའི་རྟོགས་བརྗོད་ནི། གང་ཞིག་རྣ་བར་ཆུ་
ཞུགས་པ། ། ཆུ་ཉིད་ཀྱིས་ནི་འབྱིན་པ་བཞིན། ། དེ་བཞིན་སྣང་སྲིད་རྫུན་པ་ལ། ། རྫུན་པ་བསྒོམས་པས་
བདེན་པ་མཐོང་། ། ཞེས་གསུངས་སོ། ། སློབ་དཔོན་ཐེ་གེ་ན་པའི་རྣམ་ཐར་དང་ལོ་རྒྱུས་རྫོགས་སོ། ། ། །
༢༣. སློབ་དཔོན་ཏེ་ལོ་པ་(ཏིལ་རྡུང་མཁན་)དང་། །



༢༤ ནཱ་རོ་པའི་(པཎ་ཆེན་ན་རོ་པའམ་རྩོད་བྲེལ་བ་)ལོ་རྒྱུས་ནི། ཡུལ་བི་ནུ་ནཱ་ག་ར་བྱ་བ་ན།
སློབ་དཔོན་ཏི་ལོ་པ་བྱ་བ་མཁས་པ་ཆེན་པོ་གཅིག་བཞུགས་སོ། ། དེ་ལ་སློབ་མ་འཁོར་དཔག་ཏུ་མེད་པ་ཡོད་
པས་དུས་རྟག་ཏུ་གཡེང་བ་དང་བཅས་པར་གྱུར་པ་དང་། བདག་གི་སྐྱེ་བ་འདི་འདྲ་དོན་མེད་རང་དུ་སོང་
སྙམ་ནས་ཡང་ནས་ཡང་དུ་དབེན་པར་བྲོས་ཀྱང་འཁོར་རྣམས་ཀྱིས་གཏོང་དུ་མ་འདོད་པར་སློབ་དཔོན་གྱིས་
ཆོས་གོས་ཚོགས་པ་དང་བཅས་པ་བོར་ནས། གོས་ཚེམ་བུ་ཅན་གྱོན་ནས། ངའི་བསམ་པ་མི་རྟོགས་པས་
འབོད་དུ་མ་གཏོང་ཞིག་ཅེས་ཡི་གེར་བྲིས་ནས་བཞག་སྟེ། ཡུལ་ཀཉྩིར་བྲོས་ནས་དེའི་དུར་ཁྲོད་ཀྱི་ཕུག་
གཅིག་ཏུ་བཞུགས། ཡུལ་དེ་ནས་བཟའ་བ་བླང་ཞིང་སྒྲུབ་པ་བྱས་པས་དངོས་གྲུབ་བརྙེས་ཀྱང་གྲོང་ཁྱེར་གྱི་
མི་ཀུན་གྱིས་ཡོན་ཏན་ཅན་དུ་མ་ཤེས་སོ། ། དེ་ནས་རྒྱ་གར་ཤར་ཕྱོགས་ན་ནཱ་རོ་པ་ཞེས་བྱ་བའི་པཎྜི་ཏ་ཆེན་པོ་
ཞིག་བཞུགས་པ་དེའི་སྙན་དུ་ཡུལ་བི་ནུ་ནཱ་ག་ར་བྱ་བ་ན། ཏི་ལོ་པ་ཞེས་པའི་མཁས་པ་ཆེན་པོ་གཅིག་
བཞུགས་ཞེས་པའི་གཏམ་ཐོས་ནས་ཡུལ་བི་ནུ་ནཱ་ག་རར་བྱོན་ནས་དྲིས་པས། སློབ་དཔོན་ཁྲོས་ནས་གཤེགས་
ཟེར། ནཱ་རོ་པས་ཡུལ་ཐམས་ཅད་དུ་བཙལ་བས་ཡུན་རིང་པོ་ཞིག་ནས་ཡུལ་ཀཉྩིར་རྙེད་དེ། ཕྱག་དང་
བསྐོར་བ་ལ་སོགས་པ་བྱས་ཏེ། བླ་མ་སྐུ་ཁམས་བདེའམ་ཞེས་སྨྲས་པས་ཏེ་ལོ་པ་ན་རེ། ཁྱོད་ཀྱི་བླ་མ་ང་མ་
ཡིན། ངའི་སློབ་མ་ཁྱོད་མ་ཡིན་ཟེར་ཁྲོས་ཀྱང་། ནཱ་རོ་པས་ལོ་བཅུ་གཉིས་སུ་གྲོང་ནས་བསོད་སྙོམས་
བསླངས་ཀྱིན་བསྙེན་བཀུར་དྲངས་ཀྱང་ཁྱོད་སུ་ཡིན། གང་ནས་འོངས་པ་ཡིན་གསུངས་པ་ཙམ་ཡང་མ་བྱུང་
ནའང་། དེ་ལ་ནཱ་རོ་པ་སྐྱོ་བ་དང་། དུབ་པའི་བློ་མེད་པར་མོས་གུས་བྱས་པས། དེ་ནས་ཡུལ་དེའི་ཁྱིམ་
བདག་ཆེན་པོ་ཞིག་སྟོན་མོ་རྒྱ་ཆེན་པོ་བྱེད་པའི་སར་བསོད་སྙོམས་བསླངས་པས་བཟའ་བ་དང་བཏུང་བ་མང་
པོ་དང་། ཚོད་མའི་སྣ་བརྒྱད་ཅུ་རྩ་བཞི། ཁྱད་པར་སྔོའི་ཚོད་མ་ཤིན་ཏུ་ཞིམ་པ་རྙེད་ནས་ཏི་ལོ་པ་ལ་དྲངས་
པས་ཤིན་ཏུ་དགྱེས་ཏེ། བུ་ཟས་འདི་འདྲ་བ་གང་ནས་རྙེད། སུས་བྱིན་གསུངས་པ་ལ། ནཱ་རོ་པ་ས་དང་པོ་
ཐོབ་བ་ཙམ་གྱིས་དགའ་བ་མཆོག་ཏུ་གྱུར་པས། འདི་སྙམ་དུ་བདག་གིས་བླ་མའི་དྲུང་དུ་ལོ་བཅུ་གཉིས་ཀྱི་
བར་དུ་བསྡད་པ་ལ། ཁྱོད་སུ་ཡིན་ཙམ་ཡང་མི་གསུངས་ན། དེ་རིང་བུ་ཞེས་གསུངས་སྙམ་ནས་ཤིན་ཏུ་
དགའ་བར་ཡོད་ཙན། ཏེ་ལོ་པའི་ཞལ་ནས་བུ་མཆོག་ནཱ་རོ་པ་ཚོད་མ་ཞིམ་པོ་དེ་ད་རུང་སློངས་ཤོག་གསུངས།
ལན་བཞིའི་བར་དུ་བསླངས་ནས་དྲངས་ཀྱང་སྔར་བཞིན་གསོལ། ཁྱིམ་བདག་གི་མི་དེ་ཀུན་ཀྱང་དགའ་
བཞིན་དུ་བྱིན་ནོ། ། ལན་ལྔ་པ་ལ་ནཱ་རོ་པས་བསམ་པ་ད་སློང་བ་ཡང་ངོ་ཚ། མ་ཕྱིན་ན་བླ་མ་མི་དགྱེས་སྙམ་
ནས་སྔར་གྱི་སར་སློང་དུ་ཕྱིན་པ་དང་། མི་ཀུན་ལས་ཀྱིས་བྲེལ་ནས་གཡེངས་པའི་བར། ཚོད་མ་སྣོད་དང་
བཅས་པ་བརྐུས་ནས་བླ་མ་ལ་དྲངས་སོ། ། བླ་མ་ཏི་ལོ་པ་མཉེས་ནས་ནཱ་རོ་པ་ལ་གདམས་པ་བྱིན། ཆོས་
གཞན་ཡང་མང་པོ་གསུངས་ཏེ། ཟླ་བ་དྲུག་བསྒྲུབས་པས་ཕྱག་རྒྱ་ཆེན་པོ་མཆོག་གི་དངོས་གྲུབ་བརྙེས་ནས་



འགྲོ་བའི་དོན་དཔག་ཏུ་མེད་པ་མཛད་དོ། ། སློབ་དཔོན་ཏེ་ལོ་པའི་རྟོགས་བརྗོད་ནི། སྔགས་ཀྱི་སྡོམ་པ་
མཆོག་ཉིད་ནི། ། རང་གི་རྟོགས་ལས་གཞན་མེད་དེ། ། གཞུག་མའི་སེམས་ཀྱི་རྟོགས་པ་གང་། ། སངས་རྒྱས་
ཐམས་ཅད་དེས་མཐོང་ཡིན། ། ཞེས་གསུངས། སློབ་དཔོན་ནཱ་རོ་པའི་རྟོགས་བརྗོད་ནི། འཁོར་ལོས་
བསྒྱུར་རྒྱལ་དཔུང་གི་ཚོགས། ། གླིང་རྣམས་ཀུན་ལ་དབང་བྱེད་ལྟར། ། ལྷན་ཅིག་སྐྱེས་པའི་རོ་རྙེད་ནས། །
འཁོར་བ་དབང་བསྒྱུར་བདེ་བ་ཆེ། ། ཞེས་གསུངས་སོ། ། སློབ་དཔོན་ཏི་ལོ་པ་དང་ནཱ་རོ་པའི་རྣམ་ཐར་དང་
ལོ་རྒྱུས་རྫོགས་སོ། །
༢༥. སློབ་དཔོན་ཤ་ལི་པའི་(སྤྱང་ཀི་པ་)ལོ་རྒྱུས་ནི། ཡུལ་བི་ག་པུ་རིའི་རིགས་ལས་ཀྱིས་འཚོ་བའི་
དམངས་རིགས་ཡིན་ལ། དེ་ཡང་ཡུལ་བི་ག་པུ་རིའི་གྲོང་ཁྱེར་དང་ཉེ་བ་ན། དུར་ཁྲོད་གཅིག་ཡོད་པ་དེའི་
འཁྲིསན་སྐྱེས་བུ་གཅིག་གནས་པ་མཚན་མོ་སྤྱང་ཀི་དང་ཁྱི་རྣམས་ཀྱིས་སྐད་འདོན་པ་ལ་མི་དེ་ཉིན་མཚན་
མེད་པར་སྤྱང་ཀི་ལ་འཇིགས་པའི་ཡིད་ཁོ་ནར་གྱུར་པའི་ཚེ། དེའི་ཁྱིམ་དུ་དགེ་སློང་ལེགས་པར་སྦྱངས་པ་
ཞིག་བྱོན་ནས་བསོད་སྙོམས་བསླངས་པ་དང་ཕྱག་བྱས། བཞེས་ཆབ་དྲངས། གསོང་པོར་སྨྲ་བའི་གཏམ་
ལེགས་པར་བྱས་པས། དགེ་སློང་གིས་དེ་ལ་གཅིག་ལས་བརྩམས་པའི་སྦྱིན་པའི་ཕན་ཡོན་གྱི་ཆོས་བཤད་པ་
དང་། ཁྱིམ་བདག་ན་རེ། འཕགས་པ་སྦྱིན་པའི་ཕན་ཡོན་གྱི་ཆོས་ཀྱང་ངོ་མཚར་ཆེ་ལ། བདག་ལ་དེ་བས་
མི་འཇིགས་པའི་ཆོས་ཤིག་མི་མངའ་འམ་བདག་ལ་བྱིན་མཛོད་ཟེར། དགེ་སློང་གིས་སྨྲས་པ། ཁྱོད་འཁོར་
བའི་སྡུག་བསྔལ་ལ་ཅིས་མི་འཇིགས་གསུངས་པས། འཕགས་པ་འཁོར་བའི་སྡུག་བསྔལ་གྱི་འཇིགས་པ་ནི་
ཐུན་མོང་བ་ཡིན་པས་ཀུན་ལ་ཡོད། བདག་ནི་ཕ་མས་ས་ཆོད་ཆུང་བས། གནས་དུར་ཁྲོད་དང་ཐག་ཉེ་བའི་
སྐྱོན་གྱིས་སྤྱང་ཀིའི་སྐད་ཀྱི་འཇིགས་པ་ཉིན་མཚན་རྒྱུན་མི་འཆད་རྟག་ཏུ་འབྱུང་བས་དེ་ལ་ཕན་པའི་ཐབས་
མཆིསན་བདག་ཆོས་བགྱིད་ལགས་སོ་ཞེས་ཞུས་པ་དང་། དགེ་སློང་གིས་དེ་ལ་ཕན་པའི་སྔགས་དང་མན་
ངག་ཡོད། ཁྱེད་ལ་ངས་དབང་བསྐུར་གྱི་གསུངས། དེས་ཀྱང་དགེ་སློང་ལས་དབང་བླངས་ཏེ། དབང་
ཡོན་དུ་གསེར་དངུལ་ལ་སོགས་པའི་རྫས་མང་པོ་ཕུལ། གདམས་ངག་ནི་འཇིགས་པས་འཇིགས་པ་སྤངས་པ་
འདི་ལྟར་བྱིན་ཏེ། ཁྱོད་དགྲ་ལ་སོགས་པས་གསོད་པ་ལ་མི་འཇིགས་པར། སྤྱང་ཀིའི་སྐད་ཀྱིས་འཇིགས་
པས། ད་ཁྱོད་ཀྱིས་ཉིན་མཚན་མེད་པར་དུས་རྟག་ཏུ་འཇིག་རྟེན་གྱི་སྒྲ་གྲག་གོ་ཅོག་ཐམས་ཅད་སྤྱང་ཀིའི་
སྐད་དུ་སྒོམས་ཤིག གནས་ཀྱང་དུར་ཁྲོད་རང་དུ་འདུག་ཅིག་ཅེས་གདམས་པ་དང་། དེས་ཀྱང་དུར་ཁྲོད་
དུ་ལོ་དགུ་བསྒོམས་པས་སྒྲ་ཐམས་ཅད་གྲག་སྟོང་དབྱེར་མེད་ཀྱི་རྟོག་པའི་ནང་དུ་སྤྱང་ཀིའི་སྒྲས་འཇིགས་པའི་
དམིགས་པས་སྟོར་བ་དང་། འཇིགས་པ་རང་གྲོལ་དུ་སོང་ནས་འཇིགས་སྣང་བདེ་ཆེན་གྱི་ཉམས་སུ་ཤར་ཏེ།
ལུས་སེམས་ཀྱི་དྲི་མ་ཐམས་ཅད་དག་ནས་ཕྱག་རྒྱ་ཆེན་པོའི་དངོས་གྲུབ་ཐོབ་ནས་ལུས་མ་སྤངས་པར་མཁའ་



སྤྱོད་དུ་གཤེགས་སོ། ། མཚན་ཡང་སྤྱང་ཀི་པའམ་ཤ་ལི་པ་ཞེས་གྲགས། སློབ་དཔོན་ཤ་ལི་པའི་རྟོགས་བརྗོད་
ནི། རི་རབ་གསེར་གྱི་ངོས་ལ་བྱ་གནས་པ། །བྱ་ཡི་རང་བཞིན་བོར་ནས་གསེར་དུ་སྣང་། ། མཁས་པ་གང་
ཞིག་སྐྱེ་བ་མེད་རྟོགས་པ། ། དངོས་པོའི་རང་བཞིན་བོར་ནས་བདེ་བ་ཆེ། ། ཞེས་གསུངས་སོ། ། སློབ་དཔོན་
ཤ་ལི་པའི་རྣམ་ཐར་དང་ལོ་རྒྱུས་རྫོགས་སོ། །
༢༦. སློབ་དཔོན་ཙ་ཏ་པའི་(ཆོས་སློང་མཁན་)ལོ་རྒྱུས་ནི། ཡུལ་ས་དོ་ནཱ་ག་ར་པ་ཡིན། དེའང་
ཆོས་སློང་བ་ཟེར་ཏེ། སྒྲའི་པོ་ཏི་གཅིག་རྒྱབ་ཏུ་ཁུར་ནས་དུས་རྟག་ཏུ་སློང་བ་གཅིག་ཡོད་པ་ལ་དུས་གཅིག་གི་
ཚེ་ལེགས་པར་སྦྱངས་པའི་རྣལ་འབྱོར་པ་ཞིག་དང་འཕྲད་དེ། རྣལ་འབྱོར་པ་ན་རེ། ཁྱོད་ཅི་བྱེད་ཀྱིན་
འདུག་ཟེར། བདག་འཚོ་བའི་ཆེད་དུ་སློང་གིན་གདའ་བྱས་པས། ཁྱོད་ཕྱི་མའི་ལམ་འདྲ་བ་མི་དགོས་སམ་
གསུངས། དེས་ལམ་ཇི་ལྟར་ཡིད་ལ་བྱ་ཞུས་པས་རྣལ་འབྱོར་པས་དགྱེས་པ་རྡོ་རྗེའི་དཀྱིལ་འཁོར་དུ་དབང་
བསྐུར་ནས་གདམས་པ་ནི། སྡིག་པ་ཐམས་ཅད་མཐོལ་ཞིང་བཤགས། ། ཉིན་མཚན་རྟག་ཏུ་བདེ་བ་
བསྒོམ། །སྔ་མ་ཅི་བྱས་ལུས་ལ་ལྟོས། ། ཕྱི་མ་ཅི་འགྱུར་སེམས་ལ་རག ། དེ་ལྟར་ཡུན་དུ་བསྒོམས་བྱས་
པས། ། ཚེ་འདི་ཉིད་ལ་སངས་རྒྱས་ཐོབ། ། ཅེས་གསུངས་པས། ཙ་ཏ་པས་དེའི་དོན་མ་གོ་ནས་བླ་མ་ལ་ཞུས་
པས་སྡིག་པ་ནི་མ་རིག་པ་ཡིན་པས་དེ་ལས་འཁྲུལ་པ་སྣ་ཚོགས་འབྱུང་བ་ཡིན། སྣང་སྲིད་ཕྱག་རྒྱ་ཆེན་པོར་
རྟོགས་པའི་ལྟ་བས་སྡིག་པ་འདག་པའི་རྒྱུ་ཡིན། ཉིན་མཚན་བདེ་བ་བསྒོམ་པ་ནི་སྙིང་རྗེ་རྒྱུན་དུ་བསྒོམས་ན་
ཆོས་ཉིད་ཀྱི་བདེ་བ་རང་ལ་འཆར་བ་ཡིན། ཚེ་སྔ་ཕྱིའི་ལས་རྣམས་ལ་མངོན་ཞེན་དུ་མ་བཟུང་ན་ཤུགས་
འབྱུང་གི་སྤྱོད་པ་མཐར་ཕྱིན་པ་ཡིན། དེ་ལྟར་རྒྱུན་དུ་བསྒོམས་ན་སེམས་ཉིད་ཀྱི་འཁྲུལ་པ་ལོག་ནས་ཚེ་འདི་
ཉིད་ལ་འབྲས་བུ་སངས་རྒྱས་ཐོབ་པ་ཡིན་ཞེས་བླ་མས་གདམས་ངག་བྱིན་ཏེ། ཙ་ཏ་པས་ཡུལ་དེ་ཝཱི་ཀོ་ཊིར་དེ་
ལྟརབསྒོམས་པས་ཕྱག་རྒྱ་ཆེན་པོའི་དངོས་གྲུབ་ཐོབ་ནས་མཚན་ཡང་ཙ་ཏ་པ་ཞེས་ཕྱོགས་ཐམས་ཅད་དུ་
གྲགས་ཤིང་། འཁོར་ལྔ་བརྒྱ་དང་ལྷན་ཅིག་མཁའ་སྤྱོད་དུ་གཤེགས་སོ། ། སློབ་དཔོན་ཙ་ཏ་པའི་རྟོགས་
བརྗོད་ནི། རྣལ་འབྱོར་པ་ཡིས་གང་མཐོང་གདམས་པ་སྟེ། ། མཐོང་བས་སྐྱེ་མེད་རྟོགས་ཕྱིར་སློབ་དཔོན་
མཆོག ། བྱིས་པ་གཉིས་མེད་རྟོགས་ཕྱིར་དེ་ཐབས་ཡིན། ། དགེ་སྡིག་འབྲས་བུ་དེ་ལས་ གཉིས་མེད་
འབྱུང་། ། ཞེས་གསུངས་སོ། ། སློབ་དཔོན་ཙ་ཏ་པའི་རྣམ་ཐར་དང་ལོ་རྒྱུས་རྫོགས་སོ། །
༢༧. སློབ་དཔོན་བྷ་ཏ་པའི་(བྲམ་ཟེ་པ་)ལོ་རྒྱུས་ནི། ཡུལ་མ་ཎི་དྷ་ར་ཞེས་བྱ་བ་ཡིན་ལ། དེ་ན་
བྲམ་ཟེ་གཅིག་ལ་འཁོར་དང་ལོངས་སྤྱོད་ཤིན་ཏུ་མང་བས་དུས་རྟག་ཏུ་གཡེང་བ་དང་བཅས་པར་གནས་པ་ལ།
དུས་གཅིག་ན་བྲམ་ཟེ་དེའི་འཁོར་ཀུན་ཕྱིར་ཁྲུས་ལ་སོང་ནས། རང་ཉིད་གཅིག་པུ་གནས་ཁང་དུ་འདུག་
པའི་གན་དུ་ལེགས་པར་སྦྱངས་པའི་རྣལ་འབྱོར་པ་ཞིག་བྱོན་ནས་ཟས་བསླངས་པ་དང་། བྲམ་ཟེས་སྨྲས་པ།



ཁྱེད་མི་གཙང་བས་བདག་གི་གནས་སུ་བསྟེན་ན་བདག་ལ་འཁོར་དང་། མི་ཀུན་འཕྱུར་ཡོང་བས་མགྱོགས་
པར་གྲོང་དུ་སོང་ཟེར། རྣལ་འབྱོར་པ་ན་རེ། མི་གཙང་བ་བྱ་བ་ཅི་ཡིན་གསུངས་པས། བྲམ་ཟེ་ན་རེ།
ཁྱེད་ཀྱི་ལུས་དང་སྣོད་ལ་སོགས་པ་ཡིན་ཟེར། རྣལ་འབྱོར་པས་སྨྲས་པ། མི་གཙང་བ་དེ་མ་ཡིན། ལུས་
དང་ངག་དང་ཡིད་མི་དགེ་བ་དང་བཅས་པ་མི་གཙང་བ་ཡིན་ནོ། ། ལུས་ལ་སོགས་པ་ཁྲུས་བྱས་པས་སེམས་ཀྱི་
དྲི་མ་དག་པ་མ་ཡིན། བླ་མའི་མན་ངག་གིས་ལུས་སེམས་ཀྱི་དྲི་མ་བཀྲུས་ན་གཟོད་དག་པ་ཡིན་གསུངས་པས།
བྲམ་ཟེ་ན་རེ། བདག་ལ་དེའི་གདམས་ངག་བྱིན་ཅིག་ཞུས་པས། རྣལ་འབྱོར་པས་བདག་ལ་ཟས་བྱིན་ཅིག་
གསུངས་པས། བྲམ་ཟེས་འདིར་བདག་ཆོས་ཉན་པ་ལ་འཁོར་ཀུན་མི་དགའ་བས་བྱར་མི་རུང་། ཁྱེད་
བཞུགས་སར་ཡོང་པས་གང་ན་བཞུགས་ཞུས་པས། རྣལ་འབྱོར་པ་ན་རེ། བདག་དུར་ཁྲོད་ན་འདུག་པ་
ཡིན་པས་དེར་ཆང་དང་ཕག་ཤ་ཁུར་ལ་ཤོག་གསུངས། བྲམ་ཟེས་བདག་ཆང་དང་ཕག་ཤའི་མིང་ཙམ་ཡང་
འདོན་དུ་མི་རུང་ན། ཁུར་དུ་ག་ལ་རུང་། རྣལ་འབྱོར་པ་ན་རེ། གདམས་ངག་དགོས་ན་དེར་ཤོག་
གསུངས། བྲམ་ཟེས་སྨྲས་པ། ཉིན་པར་འོང་མི་འཚལ་བས། མཚན་མོ་དེར་མཆིའོ་ཞེས་ཞུས་ནས། བྲམ་
ཟེས་རང་རྟགས་བསྒྱུར་ནས་ཚོང་འདུས་སུ་ཕྱིན་ཏེ་ཆང་དང་ཤ་ཉོས་ནས་དུར་ཁྲོད་དུ་ཕྱིན། རྣལ་འབྱོར་པ་
ལ་དྲངས་ནས། རྣལ་འབྱོར་པས་ལོངས་སྤྱད། བྲམ་ཟེ་ལའང་བྱིན། དེ་ནས་བྱིན་རླབས་འཕོ་བའི་དབང་
བསྐུར་མཛད། བྲམ་ཟེ་མཎྜལ་འབུལ་དུ་བཅུག རིགས་ཀྱི་ང་རྒྱལ་བཅག་པར་བྱ་བའི་ཕྱིར་ཕྱག་དར་བྱེད་
དུ་བཅུག་པས། ལྟ་བའི་བརྡ་བསྟན་ལ་གནས་དེར་ཞལ་ཞལ་བྱེད་དུ་བཅུག་པས་སྤྱོད་པའི་བརྡ་བསྟན།
ཞལ་ཞལ་དེའི་ཁ་དོག་བསྒྱུར་བས་བསྒོམ་པའི་བརྡ་བསྟན། དེ་གསུམ་གཅིག་ཏུ་གྱུར་པ་ནི་འབྲས་བུའི་བརྡ་
ཡིན་ནོ། ། དེ་ལྟར་ཡང་སྟོང་ཉིད་སྙིང་རྗེ་བྱམས་པ་བསྒོམ་པ་སོགས་ཀྱི་གདམས་པ་བྱིན་ནས་བྲམ་ཟེས་དེ་ལྟར་
བསྒོམས་པས་སྣང་སྲིད་ཐམས་ཅད་འཁྲུལ་བའི་རང་བཞིན་དུ་ཤེས་ཏེ། རིགས་ཀྱི་རྣམ་པར་རྟོགས་པ་དོར་
ནས་ལོ་དྲུག་བསྒོམས་པས་ཕྱག་རྒྱ་ཆེན་པོའི་དངོས་གྲུབ་ཐོབ་ནས་མཚན་ཡང་བྷ་ཏ་པ་ཞེས་ཡོངས་སུ་གྲགས་སོ།
། སློབ་དཔོན་བྷ་ཏ་པའི་རྟོགས་བརྗོད་ནི། སྟོང་ཉིད་རྟོགས་པས་འཁྲུལ་པ་དག ། བྱམས་པ་བསྒོམས་པས་
སྦྱོད་པ་རྫོགས། ། སྣ་ཚོགས་གཉིས་མེད་བསྒོམས་པ་ཡིས། ། སྤྱི་མཐུན་རོ་གཅིག་འབྲས་བུ་ཆེ། ། ཞེས་
གསུངས་སོ། ། སློབ་དཔོན་བྷ་ཏ་པའི་རྣམ་ཐར་དང་ལོ་རྒྱུས་རྫོགས་སོ། ། 1:
༢༨. སློབ་དཔོན་དྷོ་ཁན་དྷི་པའི་(གཉིས་གཅིག་ཏུ་བྱེད་པ་)ལོ་རྒྱུས་ནི། ཡུལ་བྷ་སིན་ཏ་ཞེས་པ་
ཡིན་ལ། རིགས་ཕྱགས་དར་ཁྲོད་པ། དེ་ཡང་དུས་རྟག་ཏུ་ཡུལ་བྷ་སིན་ཏ་ན་སྤྲང་པོ་ཕྱགས་དར་ཁྲོད་སྡུད་
པའི་རིགས། གོས་རྙིང་པ་བསྐྱུར་བ་རྣམས་བསྡུས་ཀྱིན་བཙེམས་ནས་གོན་ཞིང་འདུག་པ་ལ། དུས་གཅིག་
གི་ཚེ་དེའི་གན་དུ་ལེགས་པར་སྦྱངས་པའི་རྣལ་འབྱོར་པ་ཞིག་འོངས་ནས་ཁྱོད་དོན་མེད་པའི་སྡུག་བསྔལ་འདི་



འདྲ་བས་ཅི་བྱེད། ཆོས་བྱས་པས་མི་ཆོག་གམ་ཞེས་གསུངས། ཕྱགས་དར་ཁྲོད་པ་ན་རེ། བདག་ལ་ཆོས་
སུས་སྟེར་ཟེར། རྣལ་འབྱོར་པས་ངས་ཆོས་སྦྱིན་གསུངས་ནས་བདེ་མཆོག་གི་དཀྱིལ་འཁོར་དུ་དབང་བསྐུར་
ནས་བསྐྱེད་རྫོགས་ཟུང་འཇུག་གི་གདམས་ངག་གནང་ནས་གོས་རྙིང་པའི་དུམ་བུ་ཀུན་བཙེམས་ནས་གོན་པ་
དང་། དམིགས་པ་གཉིས་གཅིག་ཏུ་བྱེད་པ་ལ་དམིགས་པས་གཉིས་འཛིན་གྱི་རྣམ་རྟོག་དོར་ནས་གཉིས་སུ་
མེད་པར་སོང་སྟེ། བསྐྱེད་རྫོགས་ཟུང་འཇུག་གི་རྟོགས་པ་ལོ་བཅུ་གཉིས་བསྒོམས་པས་ཕྱག་རྒྱ་ཆེན་པོ་མཆོག་
གི་དངོས་གྲུབ་ཐོབ་སྟེ། ལོ་ལྔ་བརྒྱའི་བར་དུ་འགྲོ་དོན་དཔག་ཏུ་མེད་པ་མཛད་ནས་མཁའ་སྤྱོད་དུ་གཤེགས་
སོ། ། སློབ་དཔོན་དྷོ་ཁན་དྷི་པའི་རྟོགས་བརྗོད་ནི། ཀུན་རྫོབ་བསྐྱེད་པའི་རིམ་པ་དང་། ། དོན་དམ་རྫོགས་
ཕའི་རིམ་པ་གཉིས། ། ཟུང་འཇུག་ཕྱག་རྒྱ་ཆེན་པོར་བསྒོམ། ། འབྲས་བུ་སྐུ་ལྔ་ཡེ་ཤེས་ལྔ། ། ཞེས་གསུངས་
སོ། ། སློབ་དཔོན་དྷོ་ཁན་དྷི་པའི་རྣམ་ཐར་དང་ལོ་རྒྱུས་རྫོགས་སོ། །
༢༩. སློབ་དཔོན་ཨ་ཛུ་ཀིའི་(ལེ་ལོ་ཅན་)ལོ་རྒྱུས་ནི། ཡུལ་ལོ་པུ་ཊ་བྱ་བ་ན་ཁྱིམ་བདག་གཅིག་ལ་
བུ་གཅིག་ཡོད་པ་ལ་བུ་དེ་ཤ་ཤིན་ཏུ་ཆེ་བས་སྤྱོད་ལམ་རྣམ་བཞི་གང་བྱེད་ཀྱང་ཉལ་ནས་བྱེད་པ་ཞིག་ཡོད་པ་ལ།
ཕ་མ་དང་ཉེ་དུ་ཀུན་གྱིས་འདི་འདྲའི་བུས་ཅི་བྱེད་ཟེར་ནས་དུར་ཁྲོད་དུ་བསྐྱལ་བ་དང་། དེར་རྣལ་འབྱོར་པ་
ཞིག་བྱོན་པས་བུ་དེ་མཐོང་ནས་སྙིང་རྗེའི་སེམས་སྐྱེས་ཏེ། གྲོང་ཁྱེར་ནས་བཟའ་བ་བསླངས་ནས་བྱིན་པས་
ཉལ་ནས་ཟ་བ་མཐོང་སྟེ། དེ་ལ་དྲིས་པ། ཁྱོད་ཀྱིས་འཇིག་རྟེན་གྱི་བྱ་བ་ཅི་ནུས་བྱས་པས་ཅི་ཡང་མི་ནུས་
ཟེར་རོ། ། རྣལ་འབྱོར་པས་འོ་ན་ཁྱོད་ཀྱིས་ཆོས་བསྒྲུབ་ནུས་སམ་བྱས་པས་ནུས་ཏེ་བདག་འདྲ་བ་ལ་ཆོས་སུས་
སྟེར་ཟེར། རྣལ་འབྱོར་པས་ངས་སྦྱིན་གྱི་གསུངས་ནས་ཀྱེ་རྡོ་རྗེའི་དཀྱིལ་འཁོར་དུ་དབང་བསྐུར་ཏེ། མི་
ཟབ་པའི་རྫོགས་རིམ་སྣའི་རྩེར་ཐིག་ལེ་ཡུངས་ཀར་ཙམ་གྱི་ནང་དུ་ཁམས་གསུམ་སྒོམས་ཤིག བྱས་པས་དེ་ལ་
ཅི་འབྱུང་ཟེར། བསྒོམ་པ་དང་ཤེས་ཏེ་འོང་གི་གསུངས་པས་དེས་ཀྱང་དེ་ལྟར་བསྒོམས་པས་ཐིག་ལེ་ཡུངས་
ཀར་ཙམ་དེ་དང་། སྟོང་གསུམ་གྱི་དམིགས་པ་སྟོང་ཉིད་ནང་དུ་སྟོར་ནས་སྟོང་ཉིད་ཕྱག་རྒྱ་ཆེན་པོའི་རྟོགས་
པ་སྐྱེས་སོ། ། ལོ་དགུ་བསྒོམས་པས་ཀྱང་རྒྱ་ཆེན་པོའི་དངོས་གྲུབ་ཐོབ་ནས་གཉིས་འཛིན་གྱི་རྣམ་པར་རྟོག་པ་
ཐམས་ཅད་རྒྱུན་བཅད་ནས་བདེ་བ་ཆེན་པོའི་ཡེ་ཤེས་ཀྱི་ངོ་བོར་གྱུར་ཏོ། ། སློབ་དཔོན་ཨ་ཛུ་ཀིའི་རྟོགས་
བརྗོད་ནི། བླ་མ་དམ་པའི་གདམས་ངག་གིས། ། སྟེང་སྒོའི་སྣ་རྩེར་ཐིག་ལེ་བསྒོམ། ། དེ་ཉིད་ལ་ནི་བློ་བརྟན་
པོས། ། ཡུངས་ཀར་སྟོང་གསུམ་དམིགས་པ་རྟོགས། །ཞེས་གསུངས་སོ། ། སློབ་དཔོན་ཨ་ཛུ་ཀིའི་རྣམ་ཐར་
དང་ལོ་རྒྱུས་རྫོགས་སོ། །
༣༠. སློབ་དཔོན་ས་ཀ་ལ་པའི་(སྨྱོན་པ་)ལོ་རྒྱུས་ནི། ཡུལ་རཱ་ཛ་པུ་ར། བླ་མ་རྣལ་འབྱོར་པ་ཞིག་
ཡིན། དེ་ཡང་ས་ཀ་ལ་པ་དེ་སྔོན་བཟོད་པ་བསྒོམས་པའི་འབྲས་བུས་གཟུགས་བྱད་བཟང་ཞིང་ཡིད་དུ་འོང་



བས་རཱ་ཛ་པུ་རའི་སྐྱེ་བོའི་ཚོགས་ཀུན་བལྟ་ཞིང་ཕྱིར་འབྲངས་པས་དེ་སྐྱོ་ནས། དུར་ཁྲོད་དུ་ཕྱིན་དེ་བསྡད་
པས། རྣལ་འབྱོར་པ་ཞིག་ན་རེ། ཁྱོད་འདི་ན་ཅི་བྱེད་ཟེར། བདག་མི་ཀུན་གྱིས་འདུག་ཏུ་མ་སྟེར་ནས་
འདིར་གབ་པ་ཡིན་ཟེར། འོ་ན་ཁྱོད་ཆོས་མི་བྱེད་དམ་བྱས་པས་བྱེད་དེ་བདག་ལ་ཆོས་སུས་སྟེར་ཟེར། རྣལ་
འབྱོར་པས་བདག་ གིས་སྦྱིན་གྱི་གསུངས་ནས་འཁོར་ལོ་བདེ་མཆོག་ གི་དཀྱིལ་འཁོར་དུ་དབང་བསྐུར།
བསྐྱེད་རྫོགས་ཀྱི་དོན་བསྒོམ་དུ་བཅུག་པས་བསྐྱེད་རྫོགས་ཟུང་འཇུག་གི་རྟོགས་པའི་ངང་དུ་བདག་གཞན་
གཉིས་ཀྱི་དམིགས་པ་སྟོར་ནས། ཤུགས་འབྱུང་ལྷུག་པའི་ངང་དུ་གྲོལ་ཏེ་སྤྱོད་པ་ལ་གནས་པས་རཱ་ཛ་པུ་རིའི་
མི་ཀུན་ན་རེ། འདིར་སྨྱོན་པ་ཞིག་འདུག་ཟེར་བ་ལ། རྟོགས་པ་བརྗོད་ནས་ཤིང་ཏ་ལ་བདུན་ཙམ་ནམ་
མཁའ་ལ་འཕགས་ཏེ་ཆོ་འཕྲུལ་སྣ་ཚོགས་བསྟན་ནས་མཁའ་སྤྱོད་དུ་གཤེགས་སོ། ། སློབ་དཔོན་ས་ཀ་ལ་པའི་
རྟོགས་བརྗོད་ནི། འགྲོ་བ་འདི་དག་ཐོགས་མེད་དུས་ནས་འཁྲུལ། ། འཁྲུལ་པའི་རང་བཞིན་འཇིག་རྟེན་
སྨྱོན་པར་གྲགས། ། བླ་མའི་མན་ངག་བདུད་རྩི་སྨན་གྱིས་ནི། ། འཁྲུལ་པའི་ནད་རྣམས་སྐད་ཅིག་གཅིག་ལ་
བསྲེགས། ། ཞེས་གསུངས་སོ། ། སློབ་དཔོན་ས་ཀ་ལ་པའི་རྣམ་ཐར་དང་ལོ་རྒྱུས་རྫོགས་སོ། ། །
༣༡. སློབ་དཔོན་ཌ་བི་བའི་( ཁྲུས་མཁན་) ལོ་རྒྱུས་ནི། ཡུལ་པུ་ཊ་ནཱ་ག་ར། རིགས་ཁྲུས་
མཁན་ནོ། ། ཡུལ་དེ་ན་བཟའ་མི་གཉིས་དུས་རྟག་ཏུ་ཁྲུས་ཀྱི་ལས་ཀྱིས་འཚོ་བ་བྱེད་པ་ཡོད་པ་ལས། དེའི་
གན་དུ་ལེགས་པར་སྦྱངས་པའི་རྣལ་འབྱོར་པ་ཞིག་འོངས་ནས་ཟས་བསླངས་པ་ལ་དེ་གཉིས་ཀྱིས་བསོད་
སྙོམས་ཕུལ། འཕགས་པ་ན་བཟའ་བཀྲུ་རྒྱུ་མ་མཆིས་སམ། བདག་གིས་བཀྲུ་ཞུས་པས་རྣལ་འབྱོར་པས་
སོལ་བ་གཅིག་ལག་ཏུ་ཐོགས་ནས་འདི་བཀྲུས་ན་དྲི་མ་འདག་ནུས་སམ་གསུངས། སོལ་བ་ནག་པོའི་རང་
བཞིན་ལགས་པས་བཀྲུས་པས་དཀར་པོར་མི་མཆི་ཞུས་པས། རྣལ་འབྱོར་པ་ན་རེ། ཁྱོད་ཀྱིས་ཕྱིའི་ཁྲུས་
བྱས་ཀྱང་ནང་གི་དུག་གསུམ་གྱི་དྲི་མ་མི་འདག་པས་ཕྱིའི་ཁྲུས་ཀྱི་དགོས་པ་མེད་གསུངས། དེ་བས་དུས་རྟག་
ཏུ་བཀྲུ་མི་དགོས་པར་ལན་ཅིག་བཀྲུས་པས་དྲི་མ་ཐམས་ཅད་འདག་པའི་གདམས་ངག་ཡོད་དེ། ཁྱེད་ལ་མི་
དགོས་སམ་གསུངས་པས། དགོས་ཟེར་ནས་བདེ་མཆོག་གི་དབང་བསྐུར། སྔགས་དང་ཕྱག་རྒྱ་ཏིང་ངེ་
འཛིན་གསུམ་ཀའི་གདམས་ངག་བྱིན། དེས་ཀྱང་ལོ་བཅུ་གཉིས་བསྒོམས་པས་སྔགས་ཀྱིས་ངག་གི་དྲི་མ་དག་
ཕྱག་རྒྱས་ལུས་ཀྱི་དྲི་མ་དག ཏིང་ངེ་འཛིན་གྱིས་སེམས་ཀྱི་དྲི་མ་དག་ནས་ཕྱག་རྒྱ་ཆེན་པོའི་དངོས་གྲུབ་ཐོབ་
སྟེ་ཡུལ་པུ་ཏྲ་ནཱ་ག་རར་འགྲོ་དོན་དཔག་མེད་མཛད་ནས་འཁོར་ཉིས་སྟོང་དང་བཅས་པ་ལུས་མ་སྤངས་པར་
མཁའ་སྤྱོད་དུ་གཤེགས་སོ། ། སློབ་དཔོན་ཌི་བི་བའི་རྟོགས་བརྗོད་ནི། ཡུན་རིང་དུས་སུ་དྲི་མ་ཁྲུས་བྱས་
ཀྱང་། ། སོལ་བའི་རང་བཞིན་དཀར་པོར་འགྱུར་མི་སྲིད། ། རྣམ་དག་རང་བཞིན་སྟོང་ཉིད་ཀྱིས་འདག་
ལ། ། བླ་མའི་གདམས་ངག་རང་བཞིན་ཁྲུས་མཁན་མཆོག ། ཅེས་གསུངས་སོ། ། སློབ་དཔོན་ཌེ་བི་བའི་



རྣམ་ཐར་དང་ལོ་རྒྱུས་རྫོགས་སོ། །
༣༢. སློབ་དཔོན་མེ་ཀོ་པའི་(དུར་ཁྲོད་པའམ་སྤྲིན་པ་)ལོ་རྒྱུས་ནི། བླ་མ་རྣལ་འབྱོར་པ་ཞིག་གིས་
དབང་བསྐུར་ཞིང་གདམས་པ་གནང་ནས། དེས་ཀྱང་དུར་ཁྲོད་དུ་འདུག་ནས་དོན་འདི་ལྟར་ཉམས་སུ་
བླངས་ཏེ། ཐོག་མ་ནས་རང་ལ་སེམས་ཀྱི་དེ་བཞིན་ཉིད་དེ་ཡོད་ཀྱང་རང་གིས་མ་ཤེས་པ་བླ་མས་བསྟན་པས་
ཉོན་མོངས་པ་དགྲར་ལངས་པའི་དུས་སུ་རང་བྱུང་ལྷན་ཅིག་སྐྱེས་པ་རྟོགས། དེ་ནས་སྣང་བ་དགྲར་ལངས་
པའི་དུས་སུ་ཆོས་ཐམས་ཅད་མཉམ་པ་ཉིད་དུ་རྟོགས། དེ་ནས་སྟོང་པ་དགྲར་ལངས་པའི་དུས་སུ་སྣང་སྟོང་
དབྱེར་མེད་དུ་རྟོགས་ཏེ་ཟུང་འཇུག་ཕྱག་རྒྱ་ཆེན་པོའི་དངོས་གྲུབ་ཐོབ་ནས་འགྲོ་དོན་དཔག་ཏུ་མེད་པ་མཛད་
དོ། ། སློབ་དཔོན་མེ་ཀོ་པའི་རྟོགས་བརྗོད་ནི། བླ་མ་དག་ལས་དང་པོར་རང་གི་སེམས་རྟོགས་བྱ། ། དེ་ནས་
རྣམ་པ་ཀུན་ཏུ་ཐ་དད་མི་བྱ་སྟེ། ། གཉིས་མེད་གོམས་པས་དུར་ཁྲོད་གནས་སུ་འདུག་པར་བྱ། །མཉམ་པར་
རྟོགས་ནས་སྨྱོན་པའི་བརྟུལ་ཞུགས་དག་གིས་སྤྱོད། ། ཅེས་གསུངས་སོ། ། སློབ་དཔོན་མེ་ཀོ་པའི་རྣམ་ཐར་
དང་ལོ་རྒྱུས་རྫོགས་སོ། ། ན་
༣༣. སློབ་དཔོན་ཀ་མ་རི་པའི་(མགར་བ་) ལོ་རྒྱུས་ནི། ཡུལ་བ་རི་བུ་ཏྲ། རིགས་མགར་བ་ཡིན་
ནོ། ། དེ་ཡང་བཟོ་རིགས་ཀྱི་ལས་ཀྱིས་དུས་རྟག་ཏུ་འཚོ་བར་བྱེད་ཅིང་ཡོད་པའི་སར། རྣལ་འབྱོར་པ་ཞིག་
བྱོན་ནས་ཁྱོད་ཅི་བྱེད་ཀྱིན་འདུག་ཅེས་སྨྲ་བ་ལ། བདག་རིགས་རྒྱུད་ཀྱི་མགར་བའི་ལས་བྱེད་ཀྱིན་གདའ་
ཟེར་རོ། ། ཁྱོད་ཀྱི་ལས་འདི་བདེའམ་བྱས་པས་བདེ་བ་ག་ལ་མཆིས། མེ་སྟག་དང་ཚ་ཚས་ལུས་རྟག་ཏུ་
འཚིག་ཀྱང་འཚོ་བའི་ཕྱིར་དུ་སྡུག་བསྔལ་དང་དུ་ལེན་པ་ལགས་ཞེས་ཟེར། རྣལ་འབྱོར་པས་ཟས་བསླངས་
པས་མགར་བ་བཟའ་མི་འདི་སྙམ་དུ་བདག་ཅག་རིགས་དམན་བསོད་ནམས་ཆུང་བའི་ལག་ནས་ཟས་གསོལ་
བ་ངོ་མཚར་ཆེ་སྙམ་དུ་དགའ་ནས་བསྙེན་བཀུར་བྱས་པས། རྣལ་འབྱོར་པས་སྨྲས་པ། ཁྱེད་ཅག་ཆོས་མི་
བྱེད་དམ་གསུངས་པ་ལ་ཆོས་བྱེད་དེ་བདག་འདྲ་བ་ལ་ཆོས་སུས་སྟེར་ཞུས། ངས་སྟེར་གསུངས་ནས་བྱིན་
རླབས་འཕོ་བའི་དབང་བསྐུར་ནས་དམིགས་པ་རྩ་གསུམ་གྱི་གདམས་ངག་ཕོག་པ་ནི། ཁྱོད་ཀྱིས་ཕྱིའི་སྦུད་པ་
དང་། སོལ་བ་དང་། མེ་དང་། ལྕགས་བཞུ་བའི་དམིགས་པ་འདི་ནང་དུ་སྒོམས་ཤིག ལཱ་ལ་ར་སཱ་སྡུད་
པར་གྱིས། ། ཨ་ཝ་དྷུ་ཏཱི་སོ་མལ་གྱིས། ། རྣམ་པར་ཤེས་པ་མགར་བ་གྱིས། ། རྣམ་རྟོག་སོལ་བ་ཡེ་ཤེས་མེ། །
དུས་གསུམ་ལྕགས་སུ་གྱིས་ལ་བརྡུངས། ། ཆོས་སྐུ་གཉིས་མེད་བདེ་ཆེན་གྱི། ། བཟོ་ཡི་འབྲས་བུ་སྨིན་ཏེ་
འོངས། ། ཞེས་གསུངས་པ་དང་། མགར་བས་བླ་མའི་གདམས་ངག་དང་། རང་གི་སེམས་ཀྱི་དམིགས་པ་
གཉིས་གཅིག་ཏུ་བྱས་ནས་ལོ་དྲུག་བསྒོམས་པས་ཕྱག་རྒྱ་ཆེན་པོའི་དངོས་གྲུབ་ཐོབ་སྟེ། སོ་མལ་དུ་འབད་པ་
མེད་པར་བཟོ་སྣ་ཚོགས་འགྲུབ་པ་དང། ས་ལ་བུ་ཏྲའི་སྐྱེ་བོ་ཀུན་འོ་སྐོལ་གྱི་མགར་བ་འདི་ཡོན་ཏན་གྱི་ཆོས་



ཐོབ་ནས་འདུག་ཟེར་ཞིང་མཚན་ཡང་ཀ་མ་རི་པ་ཞེས་ཡོངས་སུ་གྲགས་ཏེ། སྐུ་ལུས་མ་སྤངས་པར་མཁའ་
སྤྱོད་དུ་གཤེགས་སོ། ། སློབ་དཔོན་ཀ་མ་རི་པའི་རྟོགས་བརྗོད་ནི། ལུས་པོ་སྟོང་ཉིད་སོ་མལ་དུ། ། དྲན་རིག་
རྣམ་རྟོག་སོལ་བ་ལ། ། ལཱ་ལ་ར་སཱའི་སྤུད་པ་ཡིས། ། རཱུ་ཏཱིར་ཡེ་ཤེས་མེ་སྤར་བས། ། དུག་གསུམ་རྣམ་རྟོག་
ཆོས་སྐུར་བརྡུངས། ། ཞེས་གསུངས་སོ། ། སློབ་དཔོན་ཀ་མ་རི་པའི་རྣམ་ཐར་དང་ལོ་རྒྱུས་རྫོགས་སོ། །
༣༤. སློབ་དཔོན་ཛ་ལནྡྷ་ར་པའི་(འབར་བ་འཛིན་འམ་ཚངས་པའི་བུ་ག་པ་)ལོ་རྒྱུས་ནི། ཡུལ་ནཱ་
ག་ར། རིགས་བྲམ་ཟེའོ། ། དེའང་འཁོར་བའི་ཆོས་ལ་སྐྱོ་བ་སྐྱེས་ནས་དུར་ཁྲོད་ཀྱི་ཤིང་དྲུང་གཅིག་ན་འདུག་
པདང༌། ནམ་མཁའ་ནས་རིགས་ཀྱི་བུ་ཁྱོད་ཡིད་ལ་མི་བྱེད་པ་གྱིས་བྱ་བའི་སྒྲ་བྱུང་བས། ནམ་མཁར་
བལྟས་ཤིང་གསོལ་བ་བཏབ་པས། མཁའ་འགྲོ་མས་ཞལ་མངོན་སུམ་དུ་བསྟན་ཏེ། དགྱེས་པ་རྡོ་རྗེའི་
དཀྱིལ་འཁོར་དུ་དབང་བསྐུར་ནས་རྫོགས་རིམ་གྱི་གདམས་ངག་འདི་ལྟར་བྱིན་ཏེ། ཕྱི་ནང་ཁམས་གསུམ་
སྣོད་བཅུད་ཀྱི་རྣམ་པར་རྟོག་པ་ཐམས་ཅད་རང་གི་ལུས་ངག་ཡིད་གསུམ་དུ་བསྡུས། དེ་གསུམ་གྱི་རྣམ་རྟོག་
རྩ་གསུམ་དུ་བསྡུས། རྩ་རོ་རྐྱང་གཉིས་ཀྱི་རྣམ་རྟོག་ཨ་ཝ་དྷུ་ཏཱིར་བསྡུས། དེར་དྲན་རིག་སྣ་ཚོགས་ཀྱི་རྟོག་
པབཅུག་ལ། དྲན་རིག་སྣ་ཚོགས་ཀྱི་རྟོག་པ་སྤྱི་བོ་ཚངས་པའི་བུ་ག་ནས་ཡར་ཐོན་ལ། སྣང་སྟོང་དབྱེར་
མེད་དུ་སྒོམས་ཤིག་ཅེས་གདམས་པ་བྱིན་ནས། དེས་ཀྱང་དེ་ལྟར་ཉམས་སུ་བླངས་པས་ལོ་བདུན་ན་ཕྱག་རྒྱ་
ཆེན་པོ་མཆོག་གི་དངོས་གྲུབ་ཐོབ་སྟེ། འགྲོ་བ་དཔག་ཏུ་མེད་བའི་དོན་མཛད་ནས་འཁོར་སུམ་བརྒྱ་དང་
བཅས་ཏེ་མཁའ་སྤྱོད་དུ་གཤེགས་སོ། ། སློབ་དཔོན་ཛ་ལནྡྷར་པའི་རྟོགས་བརྗོད་ནི། ཁམས་གསུམ་ལུས་
ངག་ཡིད་གསུམ་གྱི། །དྲན་རིག་རྣམ་རྟོག་སྣ་ཚོགས་ཀུན། ། ལཱ་ལ་ར་སཱ་དྷུ་ཏཱི་རུ། ། བདག་གིས་གཅིག་ཕྱིར་
བཅིང་བར་བགྱིད། ། ཅེས་གསུངས། སློབ་དཔོན་ཛ་ལནྡྷར་པའི་རྣམ་ཐར་དང་ལོ་རྒྱུས་རྫོགས་སོ། །
༣༥. སློབ་དཔོན་རཱ་ཧུ་ལའི་(དགྲ་གཅན་འཛིན་)ལོ་རྒྱུས་ནི། ཡུལ་ཀ་མ་རཱུ་པ། རིགས་དམངས་
རིགས་ཡིན་ནོ། ། དེ་ཡང་རྒས་ནས་ལུས་ཀྱི་སྦྱོར་བ་མི་བཟོད་པའི་ཚེ། གཉེན་འཁོར་ཀུན་གྱིས་ཞེ་བརྙས་བྱས་
པས་ཡིད་སྐྱོ་ནས། རང་ཉིད་སྐྱེས་བུ་གཞན་ལ་བརྟེན་ནས་དུར་ཁྲོད་དུ་ཕྱིན་ཏེ་བསྡད་པས་དེར་རྣལ་འབྱོར་
པ་ཞིག་བྱོན་ནས། ཁྱོད་དུར་ཁྲོད་འདི་ན་ཅི་བྱེད་ཀྱིན་ཡོད་ཟེར་བ་ལ། བདག་རྣམ་སྨིན་གྱི་ཕུང་པོ་ལང་ཚོ་
སྒྲ་གཅན་གྱིས་ཟོས་པས། བུ་ཚ་ཉེ་དུ་ཀུན་ཡང་འཕྱ་སྨོད་བྱེད་པས་ཡིད་སྐྱོ་སྟེ་ཤི་ས་དུར་ཁྲོད་དུ་བྱེད་པར་
གདའ་ཞེས་ཞུས་པ་དང་། རྣལ་འབྱོར་པ་ན་རེ། ཁྱོད་ཤི་རྒྱགས་ཀྱི་ཆོས་ཤིག་མི་བྱེད་དམ་གསུངས་པ་ལ།
དེ་ལྟར་བགྱི་ན་བདག་འདྲ་བའི་མགོན་སྐྱབས་དང་བྲལ་བ་ལ་ཆོས་སུས་སྟེར་ཟེར། དེ་ལ་རྣལ་འབྱོར་པས་
ཆོས་ངས་སྦྱིན་གྱིས་གསུངས་ནས་བྱིན་རླབས་འཕོ་བའི་དབང་བསྐུར་མཛད་ནས། ཐིག་ལེའི་གདམས་ངག་
འདི་ལྟར་བྱིན་ཏེ། ཁྱོད་ཀྱི་སྤྱི་བོའི་སྟེང་དུ་ཨ་ལས་ཟླ་བའི་དཀྱིལ་འཁོར་བསྒོམ་ལ། དེའི་ནང་དུ་སྣང་སྲིད་



ཀྱི་རྟོག་པ་ཐམས་ཅད་བཞུགས་པར་བསྒོམ། དེ་ཐམས་ཅད་གཉིས་མེད་ཀྱི་སྒྲ་གཅན་གྱིས་ཟོས་པས།
དབྱེར་མེད་ཀྱི་བདུད་རྩི་ཚངས་པའི་བུ་ག་ནས་ཞུགས་ཏེ་ལུས་བདུད་རྩིས་གང་ཞིང་རྒྱས་པས། ལོ་བཅུ་དྲུག་
ལོན་པའི་ན་ཚོད་དུ་གྱུར་པར་སྒོམས་གསུངས། དེས་ཀྱང་དེ་ལྟར་དུ་བསྒོམས་པས་གཞོན་ནུ་ལང་ཚོ་དང་
ལྡན་པར་གྱུར་ཅིང། ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་ནས་སེམས་ཅན་གྱི་དོན་བསམ་གྱིས་མི་ཁྱབ་
པ་མཛད་དེ་མཁའ་སྤྱོད་དུ་གཤེགས་སོ། ། སློབ་དཔོན་རཱ་ཧུ་ལའི་རྟོགས་བརྗོད་ནི། ཕྱི་ཡི་སྒྲ་གཅན་བཟང་
པོ་ཡིས། ། སྣང་བ་ཟླ་བ་གཉིས་མེད་ཟོས། ། ཀུན་རྫོབ་ཐིག་ལེའི་ཟླ་བ་ནི། ། དབྱིངས་རིག་སྒྲ་གཅན་གཉིས་
མེད་ཟོས། ། ཞེས་གསུངས། སློབ་དཔོན་རཱཧུ་ལའི་རྣམ་ཐར་དང་ལོ་རྒྱུས་རྫོགས་སོ། །
༣༦. སློབ་དཔོན་དྷརྨ་པའི་(ཆོས་པའམ་ཆོས་སྨྲ་བ་)ལོ་རྒྱུས་ནི། ཡུལ་དེ་ཝཱི་ནཱ་ག་ར་བྱ་བ་ཡིན།
དེ་ཡང་པཎྜི་ཏ་གཅིག་ཡིན་པ་ལ། སྨྲ་བ་གཙོ་བོར་བྱས། སྒྲུབ་པ་མ་བྱས་པས་དུས་ཕྱིས་རྒས་ནས་མིག་ལོང་
བདང་། དེ་ཡང་འདི་སྙམ་དུ་བསམ་པ་སྐྱེས་ཏེ། བདག་བླ་མ་གཅིག་དང་ཕྲད་ན་ཅི་མ་རུང་སྙམ་པ་དང་།
རྨི་ལམ་དུ་མཁའ་འགྲོ་མས་ལུང་བསྟན་ཏེ། ཁྱོད་ཀྱི་དགེ་བའི་བཤེས་གཉེན་ནི་ང་ཡིན་ནོ་གསུངས། དེར་དེ་
ལ་གསོལ་བ་བཏབ་པས་མཁའ་འགྲོ་མས་དེ་ལ་དབང་བསྐུར་ནས། གདམས་ངག་ནི། ཆོས་ཐམས་ཅད་
སྣོད་དུ་བསྒོམ། རྟོག་པ་མར་དུ་བསྒོམ། རང་གི་རྣམ་ཤེས་སྡོང་བུར་བསྒོམ། དེ་ལ་གཉིས་མེད་ཡེ་ཤེས་ཀྱི་
མེ་འབར་བར་སྒོམས་ཤིག གསུངས་པ་བཞིན་བསྒོམས་པས། ལང་ཐང་གི་དུག་དྭངས་པ་བཞིན་དུ་འཁྲུལ་
པའི་རྒྱ་ཐམས་ཅད་ཞིག དྲི་མ་ཐམས་ཅད་དག་ནས་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པས་མཚན་
ཡང་དྷརྨ་པ་ཞེས་གྲགས་སོ། ། སློབ་དཔོན་དྷརྨ་པའི་རྟོགས་བརྗོད་ནི། སྣང་སྲིད་ཆོས་ཀྱི་ཀོང་བུ་རུ། ། བྱང་
ཆུབ་སེམས་ཀྱི་མར་ཁུ་ལ། ། ཚོགས་དྲུག་རྣམ་ཤེས་སྡོང་བུ་བཙུགས། ། གཉིས་མེད་ཡེ་ཤེས་མེ་སྤར་བས། །
རྣམ་རྟོག་འཁྲུལ་པའི་བུད་ཤིང་བསྲེགས། ། ཞེས་གསུངས་སོ། ། སློང་དཔོན་དྷརྨ་པའི་རྣམ་ཐར་དང་ལོ་རྒྱུས་
རྫོགས་སོ། །
༣༧. སློབ་དཔོན་དྷ་ཀ་རི་པའི་(སྣོད་འཁུར་བ་)ལོ་རྒྱུས་ནི། ཡུལ་པ་ལི་པུ་ཏྲ། རིགས་དམངས་
རིགས། དེ་ཡང་དུས་རྟག་ཏུ་རྫའི་སྣོད་ཁྱེར་ནས་སློང་བ་ཡིན་པ་ལ། རེ་ཞིག་གི་ཚེ་ཅི་ཡང་སྟེར་མཁན་མ་
བྱུང་ནས། སྣོད་སྟོང་པར་ལོག་སྟེ་ཤིང་དྲུང་གཅིག་ན་འདུག་པ་དང་། དེར་རྣལ་འབྱོར་པ་ཞིག་བྱོན་ནས་
བསླངས་པས། དེ་རིང་བདག་གིས་རྫས་ཅི་ཡང་མ་ཁུགས་པས། ཁྱེད་ལ་དྲང་རྒྱུ་མ་མཆིས་ཟེར། འོ་ན་
ཁྱོད་ལ་ཆོས་མི་དགོས་སམ་རྣལ་འབྱོར་པས་གསུངས་པས་དགོས་ཟེར། རྣལ་འབྱོར་པས་དགྱེས་པ་རྡོ་རྗེའི་
དབང་བསྐུར། བསྐྱེད་རྫོགས་ཀྱི་གདམས་ངག་གནང་སྟེ། དེ་ཡང་ཆོས་དབྱིངས་སྣོད་དུ་བསྒོམ། རིག་པ་
རྫས་སུ་བསྒོམ་གསུངས་པས། དེས་ཀྱང་རིག་པ་བསྐྱེད་རིམ། དབྱིངས་རྫོགས་རིམ་སྟེ་དབྱིངས་རིག་དབྱེར་



མེད་དུ་ལོ་གསུམ་བསྒོམས་པས། དབྱིངས་རིག་དབྱེར་མེད་ཀྱི་ཕྱག་རྒྱ་ཆེན་པོའི་དངོས་གྲུབ་ཐོབ་ནས།
མཚན་ཡང་རྡོ་ཀ་རིར་ཕྱོགས་མཚམས་ཀུན་ཏུ་གྲགས་སོ། ། སློབ་དཔོན་དྷ་ཀ་རི་པའི་རྟོགས་བརྗོད་ནི། ཆོས་
དབྱིངས་རང་བཞིན་སྣོད་དག་ཏུ། ། རིག་པ་ཆོས་སྐུའི་རྫས་དག་བཅུག །དབྱིངས་རིག་གཉིས་མེད་འབྲས་
བུནི། ། ལས་ཅན་རྣལ་འབྱོར་རིག་པས་རྟོགས། ། ཞེས་གསུངས་སོ། ། སློབ་དཔོན་དྷ་ཀ་རི་པའི་རྣམ་ཐར་
དང་ལོ་རྒྱུས་རྫོགས་སོ། །
༣༨. སློབ་དཔོན་མེ་དྷ་ནིའི་(ཞིང་པ་)ལོ་རྒྱུས་ནི། ཡུལ་ས་ལི་པུ་ཏྲ། རིགས་དམངས་རིགས་
སོ། ། དེ་ཡང་དུས་རིང་ཞིག་ན་ཞིང་ལས་བྱས་པས་ངལ་ནས། ཤིང་རྩ་གཅིག་ཏུ་འདུག་པ་ལ། དེར་རྒྱུད་
ལེགས་པར་སྦྱངས་པའི་རྣལ་འབྱོར་པ་གཅིག་བྱོན་ནས། འདི་སྐད་དུ་ཁྱོད་འདི་ན་ཅི་བྱེད་ཟེར། བདག་
ཞིང་ལས་ཀྱིས་ཆད་ནས་ངལ་ལོ་ཟེར། ཁྱོད་སྡུག་བསྔལ་འདི་འདྲ་བས་མི་སྐྱོའམ། ཆོས་བྱས་ན་མི་རུང་ངམ་
གསུངས་པས། དེ་ན་རེ་བདག་ལ་ཆོས་སུས་སྟེར་ཟེར། དེ་ལ་ངས་སྦྱིན་གྱིས་གསུངས་ནས། རྣལ་འབྱོར་
པས་དབང་བསྐུར་ནས། གདམས་ངག་ནི་དེའི་བློ་དང་བསྟུན་ནས་ཁྱོད་རང་གི་ཤེས་པ་ཐོང་གཤོལ་དུ་གྱིས།
ཚོར་བ་བདེ་སྡུག་མྱོང་བ་གླང་དུ་གྱིས། ལུས་ཞིང་དུ་བསྒོམ། ཉིན་མཚན་ཆོས་ཉིད་ཀྱི་བདེ་བ་ཆེན་པོའི་
འབྲས་བུ་འབྱུང་བར་སྒོམས་ཤིག་ཅེས་གདམས། དེས་ཀྱང་བརྩོན་འགྲུས་ཁྱད་པར་ཅན་གྱིས་བསྒོམས་པས།
ལོ་གསུམ་ནས་སྣ་ཚོགས་ཀྱི་རྣམ་རྟོག་ཆོས་ཉིད་གཅིག་གི་རྣམ་པར་ཤར་ཏེ། སྣང་སྲིད་ཐམས་ཅད་མཉམ་པ་
ཉིད་ཕྱག་རྒྱ་ཆེན་པོའི་དངོས་གྲུབ་ཐོབ་ནས། ཤིང་ཏ་ལ་བདུན་ཙམ་གྱི་ནམ་མཁར་འཕགས་ནས། རྟོགས་
པ་བརྗོད་པ་ནི། རིག་པ་གཉུག་མའི་ཤེས་རབ་དང་། ། ཉམས་མྱོང་གསང་བའི་ཐབས་དག་གིས། ། རང་
བཞིན་གནས་ལུགས་བཞི་དག་པས། ། བདེ་ཆེན་ལྷུན་གྲུབ་འབྲས་བུ་རྟོགས། ། ཞེས་གསུངས་ནས་ས་ལི་པུ་
ཏྲའི་གྲོང་ཁྱེར་དུ་འགྲོ་དོན་དཔག་མེད་མཛད་དེ། ལུས་དེ་ཉིད་ལ་མཁའ་སྤྱོད་དུ་གཤེགས་སོ། ། སློབ་དཔོན་
མེ་དྷ་ནིའི་རྣམ་ཐར་དང་ལོ་རྒྱུས་རྫོགས་སོ། །
༣༩. སློབ་དཔོན་སངྒ་ཛ་ལའི་(འདམ་སྐྱེས་པ་)ལོ་རྒྱུས་ནི། རིགས་བྲམ་ཟེ། དངོས་གྲུབ་སྤྱན་
རས་གཟིགས་ཀྱིས་གནང་བའོ། །དེ་ཡང་སངྒ་ཛ་ལ་ཞེས་པ་བྲམ་ཟེའི་བུ་གཅིག་ས་ཕྱོགས་དབེན་པ་ཞིག་ཏུ་
པདྨའི་འདབ་མ་ལ་བསྡད་པ་ན། དེ་དང་ཧ་ཅང་མི་རིང་བ་ཞིག་གི་པདྨའི་རྫིང་བུ་ཅིག་གི་འགྲམ་ན། སྤྱན་
རས་གཟིགས་ཀྱི་སྐུ་གཅིག་བཞུགས་པ་ལ། སངྒ་ཛ་ལ་དེ་རང་བཞིན་གྱིས་མ་ཧཱ་དེ་ཝ་ལ་མོས་པས། སྐུ་དེ་
ཡང་མ་ཧཱ་དེ་ཝ་ཡིན་བསམས་ནས་ལོ་བཅུ་གཉིས་སུ་མཆོད་པ་དང་མེ་ཏོག་ཕུལ་ལོ། ། ཡུལ་དེའི་ཆོས་ལུགས་
ཀྱིས་སྐུ་དེ་ལ་མཆོད་པ་དུས་གསུམ་དུ་བྱས་ན་མེ་ཏོག་དེ་རང་གི་སྤྱི་བོར་ལེན་པ་ཡིན་པ་ལས། སྐབས་ཤིག་
སློབ་དཔོན་ཀླུ་སྒྲུབ་དེར་བྱོན་ནས། མཆོད་པ་དང་མེ་ཏོག་ཕུལ་བས་སྐུ་རང་གིས་མེ་ཏོག་བླངས་ནས། སློབ་
43



དཔོན་ཀླུ་སྒྲུབ་ཀྱི་སྤྱི་བོར་བཞག་པ་སངྒ་ཛ་ལས་མཐོང་ནས་ཁྲོས་ཏེ། ངས་མཆོད་པ་ལོ་བཅུ་གཉིས་བྱས་པ་ལ་
མེ་ཏོག་མི་ལེན་པར། འདིས་ལན་གཅིག་བྱས་པ་ལ་ལེན་པ་བསམས་ནས་ཡི་མུག་པ་ལ། སྐུ་གཟུགས་དེའི་
ཞལ་ནས་ཁྱོད་རང་གི་བསམ་པ་མ་དག་པ་ཡིན། བསམ་ཉེས་ཞེས་སྒྲ་བྱུང་བས་དེར་འགྱོད་པ་སྐྱེས་ཏེ། སློབ་
དཔོན་ཀླུ་སྒྲུབ་ལ་གསོལ་བ་བཏབ་པས་དབང་བསྐུར། ལྟ་སྤྱོད་ཟུང་འཇུག་གི་གདམས་པ་གནང་ནས་
བསྒྲུབས་པས་ཚེ་དེ་ཉིད་ལ་ཕྱག་རྒྱ་ཆེན་པོའི་དངོས་གྲུབ་ཐོབ་བོ། ། རྟོགས་བརྗོད་ནི། ཇི་ལྟར་བླ་མས་མ་
ཟིན་མ་རྟོགས་དུས་དག་ཏུ། ། ཡིད་བཞིན་ནོར་བུ་དག་དང་ནོར་བུ་མཆིང་བུ་མཉམ། ། དོན་ནི་རྟོགས་པའི་
བླ་མས་ཡོངས་སུ་ཟིན་གྱུར་ན། ། ཉི་ཟླའི་འོད་དང་སྲིན་བུ་མེ་ཁྱེར་ཇི་བཞིན་ནོ། ། ཞེས་གསུངས་སོ། ། སློབ་
དཔོན་སངྒ་ཛ་ལའི་རྣམ་ཐར་དང་ལོ་རྒྱུས་རྫོགས་སོ། །
༤༠. སློབ་དཔོན་རྡོ་རྗེ་དྲིལ་བུ་བའི་(གྷཎྜི་པ་)ལོ་རྒྱུས་ནི། དཔལ་ནཱ་ལེནྡྲའི་སྡེ་པ་དགེ་སློང་གི་སྡོམ་
པ་ཐོབ་ལ་མ་ཉམས་པ། རིག་པའི་གནས་ལྔ་ལ་མཁས་པའི་པཎྜི་ཏ་ཆེན་པོ་མཁས་པ་དང་གྲགས་པའི་སྙན་པ་
ཕྱོགས་མཚམས་ཐམས་ཅད་དུ་གྲགས་པས། སློབ་དཔོན་ཡུལ་ཐམས་ཅད་དུ་འགྲོ་དོན་དང་བསོད་སྙོམས་ལ་
གཤེགས་པས་དེའི་དུས་སུ། རྒྱལ་པོ་དེ་བ་པ་ལ་བྱ་བ་བསོད་ནམས་ཀྱི་ལས་མཐའ་ལས་གྲུབ་པ། དེ་ལ་རྒྱལ་
སྲིད་ཀྱི་འབྱོར་པ་དཔག་ཏུ་མེད་པ་མངའ་སྟེ། རང་གི་ཡུལ་གྲོང་ཁྱེར་འབུམ་ཚོ་བཅོ་བརྒྱད་ཀ་མ་རཱུ་པའི་ཡུལ་
གྲོང་ཁྱེར་འབུམ་ཚོ་དགུ། སངྒ་ཛ་ལའི་གྲོང་ཁྱེར་འབུམ་ཚོ་བཅུ་བཞི་སྟེ། གྲོང་ཁྱེར་འབུམ་ཚོ་བཞི་བཅུ་རྩ་
གཅིག་ལ་དབང་བྱེད་པའི་རྒྱལ་པོ་དེ་བ་པ་ལའི་ཡུལ་ས་ལི་པུ་ཏྲར་བསོད་སྙོམས་ལ་གཤེགས་ནས། ཤིང་དྲུང་
གཅིག་གི་རྩར་གནས་བཅས་ནས་བཞུགས་པ་དང་། རྒྱལ་པོ་ལ་མཆོད་གནས་དཔག་ཏུ་མེད་པ་ཞིག་མངའ་
བ་ཡིན་ཡང་། ལོངས་སྤྱོད་ཀྱི་སྙིང་པོ་བླང་སྙམ་ནས། བཙུན་མོ་ལ་མཚན་མོ་གྲོས་དྲིས་པ། འདུས་བྱས་
ཐམས་ཅད་མི་རྟག་པ། སྲིད་པར་སོང་བ་ཐམས་ཅད་སྡུག་བསྔལ་གྱི་རྒྱུ། འཁོར་བའི་ཆོས་ལ་སྙིང་པོ་མི་
འདུག་པས། ང་ནི་འདི་དང་ཕྱི་མ་གཉིས་ཀའི་རྒྱལ་སྲིད་བྱེད་པ་ཡིན་པས། འོ་སྐོལ་རང་གཉིས་ཚེ་ཕྱི་མའི་
ལམ་རྒྱགས་སུ་མཆོད་གནས་ཕུན་སུམ་ཚོགས་པ་གཅིག་ལ་ཚོགས་གསོག་བྱས་ན་མི་རུང་ངམ་ཞེས་སྨྲས་པ་དང་།
བཙུན་མོ་ན་རེ། ཁྱོད་ཉིད་ལ་མཆོད་གནས་སྔར་ཡང་དཔག་ཏུ་མེད་པ་ཞིག་གདའ། ད་ཡང་མཆོད་གནས་
གཞན་ལས་ཁྱད་པར་དུ་འཕགས་པ་འདུལ་བ་འཛིན་པ་ཆེན་པོ་ཞིག་གྲོང་ཁྱེར་གྱི་མཐའི་ཤིང་རྩ་གཅིག་ན་ཟས་
བསོད་སྙོམས། ཆོས་གོས་དང་། ཡོ་བྱད་ངན་ངོན་གྱིས་འཚོ་བ་གཅིག་ཡོད་གདའ་བས་དེ་སྤྱན་དྲངས་ཏེ་
མཆོད་པར་འོས་སོ་ཞེས་གསོལ་བ་དང་། རྒྱལ་པོ་མཉེས་ཏེ། ཅིས་ཀྱང་ལེགས་པས། རྒྱལ་པོ་རང་བཞེས་
པའི་ཚོད་མའི་སྣ་བརྒྱད་ཅུ་རྩ་བཞི། མུར་བའི་བཅའ་བ་བཅུ་བཞི། རྒུན་ཆང་ལ་སོགས་པ་བཏུང་བ་ལྔ།
མེ་མར་དང་རིན་པོ་ཆེའི་སྣང་བ་དང་རྒྱལ་སྲིད་ཀྱི་ཡོན་ཏན་ཐམས་ཅད་ནས་དེ་ལ་བྱིན་ལ་སྤྱན་དྲོངས་ཤིག་



གསུངས། བཙུན་མོས་ནང་པར་གོང་གི་མཆོད་པ་རྣམས་དང་བཅས། འཁོར་ཁ་ཅིག་སློབ་དཔོན་སྤྱན་
འདྲེན་དུ་བཏང་བས་མ་ཁུགས་པ་དང་། རྒྱལ་པོ་རང་འཁོར་དང་བཅས་ཏེ་ཕྱིན་ནས་སློབ་དཔོན་ལ་ཕྱག་
བྱས་ཏེ་ཡིད་ཕེབས་པའི་གཏམ་མང་པོ་སྨྲས་པ་དང་། སློབ་དཔོན་གྱིས་རྒྱལ་པོ་འདི་རུ་ཅི་ལ་བྱོན་གསུངས།
རྒྱལ་པོས་བདག་སློབ་དཔོན་ལ་དད་པས་སྤྱན་འདྲེན་དུ་འོང་བ་ལགས་ཞུས་པ་དང་། སློབ་དཔོན་གྱིས་སྨྲས་
པ། ང་རྒྱལ་པོ་སྡིག་ཅན་གྱི་མཆོད་གནས་མི་བྱེད་ཟེར། རྒྱལ་པོ་ན་རེ། གཏན་གྱི་མཆོད་གནས་མི་བྱེད་
ཀྱང་། ལོ་གཅིག་ཙམ་མཛོད་ཞུས་པས་མ་བཞེད་དོ། ། དེ་བཞིན་དུ་ཟླ་བ་དྲུག་དང་། གསུམ་དང་ཕྱེད་དང་
གཉིས་དང༌། ཟླ་བ་གཅིག་དང་ཕྱེད་དང་ཞག་གཅིག་གཤེགས་པར་ཞུས་ཀྱང་། རྒྱལ་པོ་སྡིག་ཅན་ཁྱོད་སྤྱོད་
ལམ་བཞི་ལ་སོགས་གང་བྱེད་ཀྱང་སྡིག་པའི་རང་བཞིན་ཅན་ཡིན་པས། བདག་དེར་མི་འོང་ཟེར་བ་དང་།
ཡང་རྒྱལ་པོས་ཞག་བཅུའི་བར་དུ་ཡང་ཡང་ནན་གྱིས་ཞུས་ཀྱང་མ་བཞེད་པས། རྒྱལ་པོ་འཁོར་བཅས་ཁྲོས་
ཏེ་སྙིང་ལ་ཞེ་སྡང་གི་མེ་རབ་ཏུ་འབར་ནས། དགེ་སྦྱོང་འདི་ཚངས་སྤྱོད་དང་སུས་དབྲལ་ནུས་པ་ཡོད་ན།
དེ་ལ་རྒྱལ་སྲིད་ཀྱི་ཕྱེད་དང་། གསེར་ཁལ་གཅིག་བརྔན་པར་སྟེར་རོ་ཞེས་དྲིལ་ཡོངས་སུ་བསྒྲགས་པ་དང་
།
ཡུལ་དེ་ན་སྨད་འཚོང་མ་ཀུན་གྱི་གཙོ་མོ་གཡོ་ཅན་ཞིག་ཡོད་པ་དེ་ན་རེ། རྒྱལ་པོའི་དགོངས་པ་ངས་བསྒྲུབ་
ནུས་སོ་སྨྲས་པ་དང་། རྒྱལ་པོ་ན་རེ། འོ་ན་ཁྱོད་ཀྱིས་བརྩོན་འགྲུས་དང་འབད་པས་སྒྲུབས་ཤིག་གསུངས།
སྨད་འཚོང་མ་དེ་ལ་བུ་མོ་ལོ་བཅུ་དྲུག་ལོན་པ། འཇིག་རྟེན་གྱི་ཆོས་ཀྱིས་མ་གོས་པ། བྱད་བཞིན་མཛེས་པ།
འགྲོ་ན་ལྟ་ན་སྡུག་པ། སྨྲན་སྐད་གདངས་སྙན་པ། ལུས་རྒྱས་ཤིང་ནུ་འབུར་མཁྲེགས་པ། ཀུན་གྱི་ཡིད་དུ་
འོང་བ་གཅིག་ཡོད་པས། བདག་གིས་དེ་བཏང་ལ་ཁོ་ཚངས་པར་སྤྱོད་པ་དང་དབྲལ་བར་ནུས་སོ་ཞེས་སྨྲས་
ནས། བུ་མོ་དེའི་མས་སློབ་དཔོན་གྱི་དྲུང་དུ་ཕྱིན་ཏེ། ཕྱག་དང་བསྐོར་བ་མང་དུ་བྱས་ཀྱིན་ལོག དེ་ལྟ་བུ་
ཞག་བཅུའི་བར་དུ་བྱས་ནས་སྨྲས་པ། བདག་གིས་ཟླ་བ་གསུམ་གནས་པའི་འཚོ་བ་སྦྱོར་བའི་ཡོན་བདག་ཞུ་
ཞེས་སྨྲས་པ་དང་། སློབ་དཔོན་དེ་མ་འདོད་པ་དང་། ཟླ་བ་གཅིག་གི་བར་དུ་ཡང་ཡང་ཞུས་པས། སློབ་
དཔོན་གྱིས་འོ་ན་རུང་ཞེས་ཞལ་གྱིས་བཞེས་པ་དང་། རྒན་མོ་དགའ་ནས་བཀྲ་ཤིས་རྒྱ་ཆེན་པོ་བྱས། ཚིགས་
སུ་བཅད་པ་འདི་ལྟར་སྨྲས་ཏེ། བུད་མེད་གཡོ་ནི་བརྒྱད་ཅུ་གཅིག ། འདོད་པ་ཡང་ནི་བརྒྱ་འགྱུར་རོ། །
ཞེས་སྨྲས་ནས། ངའི་གཡོ་སྒྱུས་གླིང་བཞིའང་གཡོ་བར་ནུས་ན། འདི་ལྟ་བུ་ལྟ་ཅི་སྨོས་ཞེས་སྙིང་ལ་བསམ་
ཞིང་ངག་ཏུ་ཡང་བརྗོད་དོ། ། དགེ་སློང་ན་རེ། ང་ལ་ཟས་སྐྱེལ་བ་ལ་སྐྱེས་པ་ཀུན་ཐོངས་ལ། བུད་མེད་ཀྱི་
རིགས་མ་གཏོང་ཞིག་གསུངས། དེ་བཞིན་དུ་བགྱིའོ་ཞེས་སྨྲས་ནས། ཁ་རའི་ཆུ་དང་འབྲས་ཆན་ལ་སོགས་
པའི་བཟའ་བ་དང་བཅའ་བ་སྣ་ཚོགས་ཟླ་བ་གཉིས་ཀྱི་བར་ལ་སྐྱེས་པ་ཁོ་ནས་བསྐྱལ། དེ་ནས་སྨད་འཚོང་མ་
གཡོན་ཅན་མ་དེས། རང་གི་བུ་མོ་རྒྱན་སྣ་ཚོགས་ཀྱིས་བརྒྱན། བཟའ་བ་དང་བཅའ་བ་བཏུང་བ་སྣ་ཚོགས་
45



གྱནོམ་པ་གཡོག་ལྔ་བརྒྱ་ལ་བསྐུར་ཏེ་གནས་སུ་སླེབས་པ་དང་། མའི་བསླབ་བྱ་བཞིན་གཡོ་སྒྱུའི་བསམ་པ་
དྲན་བཞིན་དུ་འཁོར་རྣམས་ཕྱིར་བཟློག་ བུ་མོས་སློབ་དཔོན་གྱི་ནང་དུ་ཞུགས་པ་དང་། སློབ་དཔོན་གྱི་
བསམ་པ་སྔར་གྱི་ཟན་སྐྱེལ་མི་དེ་རྣམས་ཡིན་སྙམ་ནང་དུ་བཏང་བ་དང་། བུ་མོ་གཞོན་ནུ་མ་ལྟ་ན་སྡུག་པ་
རྒྱན་སྣ་ཚོགས་ཀྱིས་བརྒྱན་པ་ཞིག་མཐོང་ནས། དགེ་སློང་གིས་སྨྲས་པ། སྐྱེས་པ་ཀུན་གར་སོང་། བུ་མོ་ན་
རེ། སྐྱེས་པ་ཀུན་ལོང་མེད་ནས་བདག་འོང་ངོ་ཞུས་ཏེ་ཡུན་རིང་དུ་བསྡད་པ་དང་། ད་སོང་ཤིག་གསུངས་
པས། ད་དུང་ནམ་མཁའ་ལ་སྤྲིན་ཁ་དོག་སྣ་ལྔ་པ་འདུས་ནས་ཆར་ཡོང་གིན་གདའ་བས། དེ་ཆད་ནས་འགྲོ་
ཟེར་བསྡད། ཉི་མ་ནུབ་པ་དང་བདག་ལམ་གྲོགས་མ་མཆིས་པས་གོས་དང་རྒྱན་ལ་བལྟས་ནས་ཆོམ་རྐུན་
གྱིས་སྲོག་དང་འབྲལ་བར་མཆིས་ཟེར་བས་བདེན་སྙམ་ནས་དེར་ཉལ་བ་དང་། མཚན་མོ་མས་བསླབ་པའི་
གཡོ་སྒྱུ་དྲན་ནས། བུ་མོས་འཇིགས་པའི་སྐད་སྨྲས་ཏེ། སློབ་དཔོན་གྱི་རྩར་བྱུང་བ་དང་། རིག་མ་དེ་རྗེས་
སུ་འཛིན་པའི་དུས་ལ་བབས་པར་དགོངས་ཏེ་བྱིན་གྱིས་བརླབས་ནས་ཕྱག་རྒྱར་བསྟེན་ནོ། ། ནང་པར་ཕ་
མའི་སར་མ་ཕྱིན་པར་དེར་བསྡད་པས་དགེ་སློང་དང་བུ་མོ་གཉིས་ཀ་ལ་བཟའ་བ་སོགས་མས་སྔར་བཞིན་
བསྐྱལ། ལོ་གཅིག་ལོན་པ་དང་། བུ་ཚ་མིང་སྲིང་གཉིས་སྐྱེས་སོ། ། རྒྱལ་པོས་རྟག་ཏུ་སྨད་འཚོང་མ་ལ་ཡང་
ཡང་དྲིས་པ་ལས། མ་དེས་གསལ་པོར་མ་སྨྲས་སོ། ། དེ་ནས་ལོ་གསུམ་ལོན་པ་དང་། སྨད་འཚོང་མས་རྒྱལ་
པོ་ལ་ཁྱེད་ཀྱི་བཀའ་བཞིན་བདག་གིས་བསྒྲུབས་ནས་མཆིས་པས། ད་ཐུགས་དགྱེས་པར་མཛོད་ཅིག་ཞུས།
དེ་ནས་རྒྱལ་པོས་བཀའ་བསྩལ་པ། འོ་ན་ཞག་གསུམ་གྱི་དུས་སུ་ང་དགེ་སློང་གི་གནས་སུ་འོང་བས་བུ་མོ་ལ་
སྨྲོས་ཤིག་གསུངས། རྒྱལ་པོས་ས་ལ་པུ་ཏྲའི་གྲོང་ཁྱེར་གྱི་མི་ཀུན་དང་། བློན་པོའི་ཚོགས་དང་བཅས་ཏེ་འགྲོ་
བར་ཆས་སོ། ། དགེ་སློང་གིས་བུ་མོ་ལ་འོ་སྐོལ་གནས་འདིར་འདུག་གམ། གཞན་དུ་འགྲོ་བྱས་པས། བུ་མོ་
ན་རེ། ད་འོ་སྐོལ་གྱི་ལས་ངན་འདི་ལ་ཡུལ་མི་ཀུན་འཕྱ་ཞིང་བརྙས་པས། ཡུལ་གཞན་དུ་འགྲོ་བ་རུང་ཟེར་
ནས་བུ་མོས་བུ་ཚ་མིང་སྲིང་དང་ཆང་གི་ཀུ་བ་ཁྱེར། དགེ་སློང་གིས་བ་མེན་གྱི་རྭ་ཆང་གིས་བཀང་བ་གསོལ་
གྱིན་ཡབ་ཡུམ་གཉིས་ཀྱིས་བྱོན་པས། ལམ་ཁར་རྒྱལ་པོ་དང་འཕྲད་ནས། རྒྱལ་པོས་གླང་པོ་ཆེའི་སྟེང་ནས་
བབས་ཏེ་དགེ་སློང་ལ་སྨྲས་པ། བུ་མོ་འདི་ཁྱེད་ཀྱི་ཅི་ཡིན། གོས་ཀྱི་ནང་ན་ཅི་ཡོད། ལག་གི་འདི་གང་ཡིན་
གསུངས། དགེ་སློང་ན་རེ། བུ་མོ་འདི་ངའི་ཆུང་མ་ཡིན། གོས་ཀྱི་ནང་ན་བུ་ཆུང་མིང་སྲིང་དང་ཀུ་བ་ཡོད་
བྱས་པས། རྒྱལ་པོས་བདག་གིས་སྤྱན་དྲངས་དུས་སུ་ཁྱོད་སྡིག་ཅན་གྱི་གནས་སུ་མི་འོང་ཟེར། ད་ཁྱེད་བུ་
དང་ཆུང་མས་ཅི་བྱ། སྡིག་ཅན་གཅིག་ཁྱེད་རང་འདུག་པ་ཞེས་སྨྲས་པ་དང་། སློབ་དཔོན་ཁྲོས་ཏེ། ཕྱག་
ན་ཡོད་པའི་བ་མེན་དང་བུ་མོས་ཁྱེར་བའི་ཀུ་བ་གཉིས་ས་ལ་བརྡབས་པས། སའི་ལྷ་མོ་འཇིགས་ནས་ས་གས་
པ་དང་། ཆུ་ཆེན་པོ་བརྡོལ་ནས་སློབ་དཔོན་དགེ་སློང་ནི་འཁོར་ལོ་བདེ་མཆོག བུ་ཆུང་རྡོ་རྗེ། བུ་མོ་དྲིལ་



བུ། རིག་མ་རྡོ་རྗེ་ཕག་མོར་གྱུར་ཏོ། ། ནམ་མཁའ་ལ་བདེ་མཆོག་ལྷན་སྐྱེས་ཡབ་ཡུམ། རྡོ་རྗེ་དྲིལ་བུ་ཐུགས་
ཀརབསྣོལ་ནས་བཞུགས་པ་ཀུན་གྱིས་མཐོང་
། ས་གས་པ་ལ་ཆུ་ཆེར་བྱུང་བ་དང་། ས་ལ་པུ་ཏྲའི་ཡུལ་
ཁམས་དང་། རྒྱལ་པོ་བློན་འབངས་སྐྱེ་བོའི་ཚོགས་ཐམས་ཅད་ཆུས་ནུབ་ལ་ཁད་ནས་འཆི་བ་ལ་ཐུག་སྟེ་
འཇིགས་ཤིང་དངངས་སྐྲག་གིས་ཅི་བྱ་གཏོལ་མེད་དུ་གྱུར་ཏོ། ། དེའི་ཚེ་འཕགས་པ་སྤྱན་རས་གཟིགས་སྐད་
ཅིག་གིས་དེར་བྱོན་ནས། ས་གས་པའི་ཆུ་ལ་ཞབས་ཀྱིས་བཅད་དེ་རྒྱལ་པོ་ལ་སོགས་པ་དབུགས་དབྱུང་བར་
མཛད་ནས། སློབ་དཔོན་གྲུབ་པ་ཐོབ་པ་ལ་ལོག་ལྟ་མ་བྱེད་པར་གསོལ་བ་ཐོབ་གསུངས་ནས་མི་སྣང་བར་
གྱུར། རྒྱལ་པོ་འཁོར་བཅས་ཀྱིས་སློབ་དཔོན་གྲུབ་པ་ཐོབ་པར་རྟོགས་ནས་བསམ་པ་དག་པའི་ཡིད་ཆེས་ཀྱི་
དད་པ་ཆེན་པོའི་སྒོ་ནས། སྒྲོ་སྐུར་ཐམས་ཅད་འགགས་ཏེ་སྙིང་ནས་བཤགས་སྡོམ་དང་མཆོད་པ་རྒྱ་ཆེན་པོ་
ཕུལ་ནས་རྗེས་སུ་འཛིན་པར་རྩེ་གཅིག་ཏུ་སློབ་དཔོན་རྡོ་རྗེ་དྲིལ་བུ་པ་ཞེས་གསོལ་བ་བཏབ་པས། ། སློབ་
དཔོན་གྱིས་རྗེས་སུ་བཟུང་སྟེ། ཡུལ་ས་ལ་པུ་ཏྲའི་རྒྱལ་བློན་འཁོར་འབངས་སྐྱེ་བོའི་ཚོགས་དང་བཅས་
པ་ཐམས་ཅད་རྒྱུད་ཡོངས་སུ་དག་པར་མཛད་དེ། སློབ་དཔོན་སྐུ་ལུས་མ་སྤངས་པར་མཁའ་སྤྱོད་དུ་
གཤེགས་སོ། ། མཚན་ཡང་སློབ་དཔོན་རྡོ་རྗེ་དྲིལ་བུ་པ་ཞེས་ཕྱོགས་མཚམས་ཀུན་ཏུ་གྲགས། དེས་ན་བུ་མོ་
དེས་སྐྱེ་བ་སྔ་མ་སོགས་སུ་ཡང་སློབ་དཔོན་ལ་ལན་དྲུག་གི་བར་དུ་བར་ཆད་བྱས། ད་ལན་ཡང་བར་ཆད་བྱས་
ཀྱང་སློབ་དཔོན་ཆོས་ཉིད་ཀྱི་ངང་དུ་གཉིས་འཛིན་གྱི་རྣམ་རྟོག་ཐམས་ཅད་སྟོར་ནས་རྒྱུད་སྨིན་པའི་སྟོབས་
ཀྱིས་བར་ཆད་མ་ནུས་པར་ངན་འབྲེལ་གྱི་མཐའ་རྫོགས་ཏེ་རྗེས་སུ་བཟུང་ནས། བུ་མོ་དེའི་རྒྱུད་སྨིན་ཅིང་
གྲོལ་བར་མཛད་པའོ། ། སློབ་དཔོན་རྡོ་རྗེ་དྲིལ་བུ་པའི་རྟོགས་བརྗོད་ནི། ལཱ་ལ་ར་སཱ་དྷུ་ཏཱི་གསུམ། ། བདག་
བྱིན་བརླབས་པས་བཅིང་བར་བྱ། ། བླ་མ་སེམས་དང་སྣང་བ་གསུམ། ། རྟོགས་པ་བསྐྱེད་ཕྱིར་མཁས་པས་
བསྟེན། ། ཞེས་གསུངས་སོ། ། སློབ་དཔོན་རྡོ་རྗེ་དྲིལ་བུ་པའི་རྣམ་ཐར་དང་ལོ་རྒྱུས་རྫོགས་སོ། ། །
༤༡. སློབ་དཔོན་ཨ་ཡོ་གིའི་(སྦྱོར་མེད་པ་)ལོ་རྒྱུས་ནི། ཡུལ་ཨོ་ཏནྟ་པུ་རི། རིགས་གདོལ་པ།
བླ་མ་ཤྭ་བ་རི་པ་ཡིན། དེ་ཡང་བརྩོན་འགྲུས་དང་ཤེས་རབ་ཆེར་བར་གྲགས་སོ། ། དེ་ནས་དུས་རེ་ཞིག་ན་
སློབ་དཔོན་ཤཱ་བ་རི་བ་དེའི་རྩར་བྱོན་ནས། ཆོས་མི་བྱེད་དམ་གསུངས། བྱེད་ཞུས་པས། ཀྱེ་རྡོ་རྗེའི་
དཀྱིལ་འཁོར་དུ་དབང་བསྐུར་ནས་བསྐྱེད་རྫོགས་ཀྱི་གདམས་ངག་ཕོག་པས་དེའི་དོན་མ་ཤེས་ཏེ། བདག་གི་
བསྒོམ་པ་རྔོ་མི་ཐོགས་པ་གདའ་བས་ལུས་ངག་གི་དགེ་སྦྱོར་བགྱིད་ཞུས་པས་བླ་མས་རྡོ་རྗེ་ཧེ་རུ་ཀའི་བཟླས་པ་
བསླབས་ནས། གནས་ཆེན་ཉི་ཤུ་རྩ་བཞིར་སོང་ལ་སྒྲུབ་པ་གྱིས་ཤིག་གསུངས། དེས་ཀྱང་དེ་ལྟར་བྱས་པས་
ལོ་བཅུ་གཉིས་ན་སྒྲིབ་པ་ཐམས་ཅད་དག་ནས་ཕྱག་རྒྱ་ཆེན་པོའི་དངོས་གྲུབ་ཐོབ་སྟེ་ལོ་ལྔ་བརྒྱའི་བར་དུ་འགྲོ་
དོན་སྣ་ཚོགས་པ་མཛད་ནས། འཁོར་ལྔ་བརྒྱ་དང་བཅས་པ་ལུས་དེ་ཉིད་ཀྱིས་མཁའ་སྤྱོད་དུ་གཤེགས་སོ། །
47



སློབ་དཔོན་ཨ་ཡོ་གིའི་རྟོགས་བརྗོད་ནི། མར་མེའི་རྩེ་མོ་ལྟ་བུ་ཡི། ། ཕྲ་ཞིང་ཕྲ་བའི་ཡིད་བསྒོམས་པས། །
བརྟན་ཞིང་གཡོ་བའི་དངོས་པོ་ཀུན། ། ཆོས་ཀྱི་དབྱིངས་སུ་རྣམ་པར་གྲོལ། ། ཞེས་གསུངས་སོ། ། སློབ་
དཔོན་ཨ་ཡོ་གིའི་རྣམ་ཐར་དང་ལོ་རྒྱུས་རྫོགས་སོ། །
༤༢. སློབ་དཔོན་ཙ་ལོ་ཀིའི་(འདར་འདར་བ་)ལོ་རྒྱུས་ནི། ཡུལ་མ་ག་ལ་བུ་ལི། རིགས་དམངས་
རིགས། བླ་མ་མི་ཏྲི་པ་ཡིན། དེ་ཡང་གཉིད་ཆེ་བས་དུས་རྟག་ཏུ་གཉིད་ཀྱི་དབང་དུ་སོང་ནས་བརྩོན་འགྲུས་
རྩོམ་མི་ནུས་པ་ལས། དུས་རེ་ཞིག་ན་འཁོར་བའི་ཆོས་ལ་སྐྱོ་བ་སྐྱེས་ནས་ཤིང་རྩ་གཅིག་ཏུ་བསྡད་པ་དང་།
དེར་རྣལ་འབྱོར་པ་ཞིག་བྱོན་ནས་ཁྱེད་འདི་ན་ཅི་བྱེད་ཟེར། བདག་འཁོར་བའི་ཆོས་ལ་སྐྱོ་ནས་ཆོས་བསྒྲུབ་
སེམས་པ་ལ། ཆོས་སྟོན་པའི་སློབ་དཔོན་དང་མ་འཕྲད། སྒྲིབ་པའི་རང་བཞིན་གཉིད་ཚེ་བས་བརྩོན་
འགྲུས་རྩོམ་མ་ནུས་པས། ད་ཁྱེད་ཀྱིས་བདག་ལ་ཆོས་ཀྱང་སྟོན། གཉིད་ཆུང་བའི་ཐབས་ཤིག་མ་བྱིན་ན་
ཕན་པ་མེད་ཞུས་པས། རྣལ་འབྱོར་པ་དེ་སློབ་དཔོན་མི་ཏྲི་པ་ཡིན་པས་རྗེས་སུ་བཟུང་ནས། གཉིད་ཀྱང་
ཆུང་ལ་འཁོར་བ་ལས་ཀྱང་ཐར་གྱིས་གསུངས་ཏེ། འཁོར་ལོ་བདེ་མཆོག་གི་དཀྱིལ་འཁོར་དུ་དབང་བསྐུར་
ནས་མི་ཟབ་པའི་རྫོགས་རིམ་འདི་ལྟར་བྱིན་ཏེ། སྣང་སྲིད་ཐམས་ཅད་རང་གི་ལུས་ངག་ཡིད་གསུམ་དུ་སྡུས་
ཤིག ལུས་ངག་ཡིད་གསུམ་རྩ་གསུམ་དུ་བསྡུས། རོ་རྐྱང་གཉིས་ཨ་ཝ་དྷུ་ཏཱིར་ཆུག་ལ། ལུས་དང་ཨ་ཝ་དྷུ་
ཏཱི་མཚོར་བསྒོམ། རང་སེམས་མཚོ་ནང་དུ་ངང་པ་འཕྱོ་བ་ལྟར་བསྒོམས་ན་གཉིད་ཀྱང་ཆུང་། རྩྭ་་་ཨ་ཝ་དྷུ་
ཏཱིར་ཚུད་པས་མི་རྟོག་པ་ངང་གིས་སྐྱེ་བ་ཡིན་གསུངས། དེས་ཀྱང་དེ་ལྟར་བསྒོམས་པས་ལོ་དགུ་ན་ཕྱག་རྒྱ་
ཆེན་པོའི་དངོས་གྲུབ་ཐོབ་སྟེ། ལུས་དེ་ཉིད་མ་སྤངས་པར་མཁའ་སྤྱོད་དུ་གཤེགས་སོ། ། སློབ་དཔོན་ཙ་ལོ་
ཀིའི་རྟོགས་བརྗོད་ནི། བླ་མ་དམ་པའི་གདམས་ངག་ནི། ། ཡུན་རིང་དུས་སུ་བསྒོམས་པ་ཡིས། ། ས་སོགས་
རིམ་པས་ཐིམ་པ་ལས། ། རང་སྣང་ཕྱག་རྒྱ་ཆེན་པོར་འགྱུར། ། ཞེས་གསུངས་སོ། ། སློབ་དཔོན་ཙ་ལོ་ཀིའི་
རྣམ་ཐར་དང་ལོ་རྒྱུས་རྫོགས་སོ། །
༤༢. སློབ་དཔོན་གུ་དྷུ་རི་པའི་(བྱ་པའམ་བྱ་གསོད་པ་)ལོ་རྒྱུས་ནི། ཡུལ་དྷི་པུ་ཤ་ཀ་ར། རིགས་
བྱ་པའོ། ། དེ་ཡང་དུས་རྟག་ཏུ་རྒྱ་ཁྱེར་ནས་བྱ་གསོད་པ་ལས། དུས་གཅིག་གི་ཚེ་དེའི་གན་དུ་རྣལ་འབྱོར་པ་
ཞིག་བྱོན་ནས་རིགས་ཀྱི་བུ་ཁྱོད་ཅི་བྱེད་ཀྱིན་འདུག་གསུངས་པས། བྱ་པ་ན་རེ། འཕགས་པ་བདག་ནི་སྔོན་
ལས་ངན་བསགས་པས་བྱ་བཤོར་བའི་རིགས་སུ་སྐྱེས་ནས་འཚོ་བའི་ཕྱིར་དུ་སྲོག་ཆགས་ལ་དུས་རྟག་ཏུ་འཚེ་བ་
བགྱིས་པས། ད་ནི་འཁོར་བའི་ཆོས་ལ་ཡིད་སྐྱོ་ཡི་གདའ་ཟེར། འོ་ན་ཁྱོད་ཆོས་བྱེད་ནུས་སམ་གསུངས་པས་
ནུས་ཟེར། དེ་ལ་བྱིན་རླབས་འཕོ་བའི་དབང་བསྐུར་མཛད་ནས། དེའི་བློ་དང་མཐུན་པའི་དམིགས་པ་
གཅིག་པའི་གདམས་པ་འདི་ལྟར་བྱིན་ཏེ། འཇིག་རྟེན་གྱི་སྒྲ་ཐམས་ཅད་བྱའི་སྒྲར་བསྒོམ། བྱའི་སྒྲ་དང་
48



རང་གི་ཤེས་པའི་དམིགས་པ་གཉིས་གཅིག་ཏུ་གྱིས་ལ་སྒོམས་གསུངས། དེས་ཀྱང་དེ་ལྟར་བསྒོམས་པས་ལོ་
དགུ་ནས་དྲི་མ་ཐམས་ཅད་དག་སྟེ་ཕྱག་རྒྱ་ཆེན་པོའི་དངོས་གྲུབ་ཐོབ་ནས། རང་གི་རྟོགས་པ་བརྗོད་པ་ནི།
ཕྱི་ནང་ཆོས་ཀུན་སེམས་སུ་འདུས། ། སེམས་ཉིད་གསལ་བའི་དོན་རྟོགས་ནས། ། སྤྱོད་ལམ་རྣམ་བཞི་ཆོས་ཀྱི་
སྐུ། ། རྟོགས་པ་མངོན་གྱུར་རྫོགས་སངས་རྒྱས། ། ཞེས་གསུངས་སོ། ། དེས་ལོ་བདུན་བརྒྱའི་བར་དུ་འཇིག་
རྟེན་གྱི་ཁམས་སུ་བཞུགས་ནས་སེམས་ཅན་གྱི་དོན་དཔག་ཏུ་མེད་པ་མཛད་དེ། ལུས་དེ་ཉིད་མ་སྤངས་པར་
འཁོར་སུམ་བརྒྱ་དང་བཅས་ནས་མཁའ་སྤྱོད་དུ་གཤེགས་སོ། ། སློབ་དཔོན་གུ་དྷུ་རི་པའི་རྣམ་ཐར་དང་ལོ་
རྒྱུས་རྫོགས་སོ། །
༤༤. སློབ་དཔོན་ལུ་ཙིཀའི་(ཅོག་འདུག་ལྐོག་ལང་མཁན་)ལོ་རྒྱུས་ནི། ཡུལ་ཤར་ཕྱོགས་བྷ་ག་ལ།
རིགས་བྲམ་ཟེ། བླ་མ་རིན་ཆེན་གྲགས་པའོ། ། དེ་ཡང་ཅོག་འདུག་བག་ཡངས་བྱས་པས། འཁོར་བའི་ཆོས་
ལ་སྙིང་པོ་མེད་པས་སྐྱོ་ནས་དབེན་ས་གཅིག་ཏུ་གནས་པ་དང་། དེར་སློབ་དཔོན་རིན་ཆེན་གྲགས་པ་བྱོན་ཏེ།
ཁྱེད་འཁོར་བའི་ཆོས་ལ་སྐྱོ་བཞིན་ཅི་སྟེ་ཆོས་མི་བྱེད་གསུངས་པས། བདག་འདྲ་བ་ལ་ཆོས་སྟེར་མཁན་སུ་
འོང་ཟེར། རྣལ་འབྱོར་པས་ངས་སྦྱིན་གྱིས་གསུངས་ནས་འཁོར་ལོ་བདེ་མཆོག་གི་དཀྱིལ་འཁོར་དུ་དབང་
བསྐུར་ཏེ་བསྐྱེད་རྫོགས་ཀྱི་གདམས་ངག་བྱིན་ནས། དེས་བསྒོམས་པས་ལོ་བཅུ་གཉིས་ན་དྲི་མ་ཐམས་ཅད་
དག་སྟེ་ལུས་དེ་ཉིད་མ་སྤངས་པར་མཁའ་སྤྱོད་དུ་གཤེགས་སོ། ། རྟོགས་བརྗོད་ནི། བདག་གིས་ཐོག་མ་མེད་
དུས་ནས། ། འཁོར་བའི་རྒྱ་མཚོར་ཡུན་རིང་འཁྱམས། ། བླ་མ་དམ་པའི་གྲུ་དག་གིས། ། བརྒལ་དཀའི་མཚོ་
ལས་དེ་རིང་ཐར། ། ཞེས་གསུངས་སོ། ། སློབ་དཔོན་ལུ་ཙིཀའི་རྣམ་ཐར་དང་ལོ་རྒྱུས་རྫོགས་སོ། ། །
༤༥. སློབ་དཔོན་ཀཾ་ཀ་ལའི་(གདུ་བུ་པའམ་བདུབ་བུ་པ་)ལོ་རྒྱུས་ནི། ཡུལ་བི་ནུ་ནཱ་ག་ར།
རིགས་རྒྱལ་རིགས་སོ། ། དེ་ཡང་རྒྱལ་སྲིད་ཀྱི་འབྱོར་པ་ཆེན་པོ་མངའ་བས་ལོངས་སྤྱོད་ཀྱི་བྲེལ་བ་མེད་པ་ལས།
དེའི་གན་དུ་དགེ་སློང་ཞིག་བྱོན་ནས་བསོད་སྙོམས་བསླངས་པས། རྒྱལ་པོས་ཀྱང་བཟའ་བ་དང་བཅའ་བ་གྱ་
ནོམ་པར་དྲངས་ནས་ཆོས་ཞུས་པས། དགེ་སློང་དེས་རྒྱལ་སྲིད་ལ་སྙིང་པོ་མེད་པས། སྲིད་པར་སོང་བ་
ཐམས་ཅད་སྡུག་བསྔལ་བ་ཡིན་པས་ན་གཙོ་བོར་ཆོས་གྱིས་ལ་རྒྱལ་སྲིད་ཞོར་ལ་གྱིས་གསུངས་པས། རྒྱལ་པོ་
ན་རེ། འདོད་པའི་ཡོན་ཏན་མ་སྤངས་པར་ཆོས་བསྒྲུབ་པའི་ཐབས་ཡོད་ན་བདག་ཀྱང་ཆོས་བྱེད། དེ་མ་
ཡིན་ན་གོས་ཚེམ་བུ་དང་ཟས་བསོད་སྙོམས་བདག་གིས་མི་ནུས་ཟེར། དགེ་སློང་གིས་སྨྲས་པ། གོས་ཚེམ་བུ་
དང་ཟས་བསོད་སྙོམས་ནི་མཆོག་ཡིན་པས། ཁྱེད་ཀྱང་དེ་འདྲ་བ་ལ་བརྟེན་དགོས་བྱས་པས། གོས་ཚེམ་བུ་
དང་ཁ་ཕོར་ཐོད་པ། ཟས་ལྷག་རོ་ཟ་བ་སྐྱུག་བྲོ་བས་འདི་བདག་གིས་མི་ནུས་ཟེར། དགེ་སློང་གིས་ཁྱོད་
ཀྱིས་དེ་འདྲ་བའི་ང་རྒྱལ་གྱིས་རྒྱལ་སྲིད་བྱས་ཀྱང་མཐར་ངན་སོང་གི་སྡུག་བསྔལ་ཉམས་སུ་མྱོང་བར་འགྱུར།
༈ 49



ངས་གོས་ཚེམ་བུ་དང་། སྣོད་ཐོད་པ་ཁུར། ཟས་ལྷག་རོ་ལ་བརྟེན་པས་འབྲས་བུ་ཟག་མེད་ཀྱི་བདེ་བ་ཐོབ་
པས། འོ་སྐོལ་གཉིས་རྒྱལ་སྲིད་ལས་ཁྱད་པར་ཆེ་བ་ཡིན་གསུངས་ནས། རྒྱལ་པོ་ལ་འདོད་ཡོན་མ་སྤངས་
པར་ཆོས་བསྒྲུབ་པའི་ཐབས་ཡོད་སྨྲས་པས། རྒྱལ་པོ་ན་རེ། འདོད་ཡོན་མ་སྤངས་པའི་ཆོས་དེ་བདག་ལ་ཞུ་
ཟེར། དེ་ནས་སློབ་དཔོན་གྱིས་འོ་ན་ཁྱོད་རང་གི་ལག་པའི་གདུ་བུའི་རིན་པོ་ཆེ་ལ་ཞེན་པ་དང་
། ང་རྒྱལ་
བློས་ཐོངས་ལ་རིན་པོ་ཆེའི་འོད་དང་ཞེན་པ་མེད་པའི་སེམས་གཉིས་གཅིག་ཏུ་གྱིས་ལ་ནང་དུ་སྒོམས་ཤིག་ཅེས་
གདམས་ངག་བྱིན་ནས། རྒྱལ་པོས་ཟླ་བ་དྲུག་བསྒོམས་པས་མངོན་ཤེས་དྲུག་ལ་སོགས་པ་རྒྱུད་ལ་སྐྱེས་ནས་
ཕྱག་རྒྱ་ཆེན་པོའི་དངོས་གྲུབ་ཐོབ་བོ། ། མཚན་ཡང་གདུ་བུ་པའམ་ཀཾ་ཀ་ལ་ཞེས་གྲགས། དེ་ཡང་ཡུལ་བི་ནུ་
ནཱ་ག་རའི་སྐྱེ་བོ་ཐམས་ཅད་དང་བཅས་ཏེ། ལུས་དེ་ཉིད་མ་སྤངས་པར་མཁའ་སྤྱོད་དུ་གཤེགས་སོ། ། དེའི་
རྟོགས་བརྗོད་ནི། རྟོགས་པའི་ཡིད་བཞིན་ནོར་བུ་ལ། ། ཉམས་སུ་མྱོང་བའི་མདོག་བྱུང་བས། ། སྤྱོད་པར་
ནུས་པས་དགོས་འདོད་འབྱུང་། ། རོ་སྙོམས་ལྡན་པ་རྣམས་ཀྱིས་འགྲུབ། ། ཅེས་གསུངས་སོ། ། སློབ་དཔོན་
ཀཾ་ཀ་ནའི་རྣམ་ཐར་དང་ལོ་རྒྱུས་རྫོགས་སོ། །
༤༦. སློབ་དཔོན་ཀཾ་པ་ལའི་(ལ་ལྔ་པའམ་ལྔ་བ་པ་)ལོ་རྒྱུས་ནི། ཡུལ་ཀརྙ་མར་བྱ་བའི་གྲོང་ཁྱེར་
གཅིག་ལ་གྲོང་ཚོ་འབུམ་ཚོ་བརྒྱད་ཅུ་རྩ་བཞི་ལ་དབང་བྱེད་པ། འབྱོར་པ་དང་ལྡན་པའི་རྒྱལ་པོ་གཅིག་ལ་
སྲས་གཉིས་ཡོད་པ་ལས། རྒྱལ་པོ་ཡབ་གྲོངས་པ་དང་། སྲས་ཆེ་བ་རང་བཞིན་བཟང་བས་དེ་རྒྱལ་ཚབ་ཏུ་
དབང་བསྐུར་བ་དང་། དེའི་བསོད་ནམས་ཀྱིས་རྒྱལ་སྲིད་ཀྱི་འབྱོར་པ་ལྷག་པར་འཕེལ་ནས། ཟས་གསེར་
སྣོད་དུ་ལོངས་སྤྱོད་པར་གྱུར་ཏོ། ། དེས་རྒྱལ་སྲིད་བཟུང་ནས་ཟླ་བ་དྲུག་གི་བར་དུ་མ་དང་མ་འཕྲད་པས།
ངའི་མ་གར་སོང་འདིར་ཅི་ལ་མི་འོང་གསུངས་པ་དང་། ཡབ་ཀྱི་མྱ་ངན་བྱེད་པས་འདིར་མ་བྱོན་ནོ། ། དེ་
ནས་ལོ་གཅིག་སོང་བ་དང་དེའི་གན་དུ་མ་འོང་སྟེ་དུས་པ་དང་། ཡུམ་ཅི་ལ་བཤུམ་བྱས་པས། ཁྱོད་རིན་པོ་
ཚེའི་ཁྲི་ལ་འདུག་སྟེ། རྒྱལ་སྲིད་བྱེད་པ་ལ་མི་དགའ་ནས་ངུ་བ་ཡིན་གསུངས། འོ་ན་ནུ་བོ་རྒྱལ་སྲིད་འཛིན་
དུ་ཆུག་ལ། བདག་རབ་ཏུ་འབྱུང་བྱས་པས་རུང་གསུངས། དེས་རབ་ཏུ་བྱུང་ནས་འཁོར་དགེ་སློང་སུམ་
བརྒྱ་དང་ལྷན་ཅིག་གཙུག་ལག་ཁང་ན་ཡོད་ཙ་ན། ཡང་དེར་ཡུམ་འོངས་ནས་དུ་བ་ལ། སྲས་ཀྱིས་ཕྱག་བྱས་
ཅི་ལ་བཤུམ་བྱས་པས། བུ་རྒྱལ་སྲིད་བསྐྱུར་ནས་རབ་ཏུ་བྱུང་ཡང་འཁོར་འདུ་འཛིའི་ནང་ན་འདུག་པས་མ་
དགའ་གསུངས། འོ་ན་བདག་ཇི་ལྟ་བགྱི་ཞུས་པས། འདུ་འཛི་སྤངས་ལ་དབེན་སར་འདུག་ཅིག་གསུངས།
རྒྱལ་བུས་ཀྱང་གཙུག་ལག་ཁང་སྤངས་ཏེ། ཤིང་དྲུང་གཅིག་ཏུ་འདུག་པ་དང་། བཟའ་བ་ལ་སོགས་བསོད་
ནམས་ཀྱི་ཤུགས་ལས་ཕྱོགས་ཐམས་ཅད་ནས་བྲེལ་བ་མེད་པར་ཁུར་ནས་བྱུང་བ་དང་། ཡང་ཡུམ་འོངས་
ནས་ངུས་པས། ཕྱག་བྱས་ཏེ་ད་ཇི་ལྟར་བགྱི་ཞུས་པས། རབ་ཏུ་བྱུང་བས་འཚོ་བའི་ཡོ་བྱད་དོན་མེད་པར་
50



བཅངས་ཏེ་ཅི་བྱེད་གསུངས། དེས་ཆོས་གོས་ལྷུང་བཟེད་ལ་སོགས་པ་བོར་ཏེ། ཡུལ་གཞན་དུ་ཕྱིན་པ་དང་།
ལམ་བར་དུ་མ་མཁའ་འགྲོ་མ་ཡིན་པས། སྲས་ལ་བདེ་མཆོག་གི་དབང་བསྐུར་ཏེ་གདམས་པ་གནང་ནས།
དུར་ཁྲོད་དུ་ཐལ་བའི་ནང་དུ་ཉལ་ཞིང་། ལོ་བཅུ་གཉིས་བསྒྲུབས་པས་ཕྱག་རྒྱ་ཆེན་པོའི་དངོས་གྲུབ་ཐོབ་སྟེ།
ནམ་མཁའ་ལ་འཕུར་ནས་བྱོན་པས། མ་མཁའ་འགྲོ་མ་མང་པོ་དང་ལྷན་ཅིག་ནམ་མཁར་བྱོན་པ་དང་
མཇལ། ཡུམ་ན་རེ། ཁྱོད་སེམས་ཅན་གྱི་དོན་མི་བྱེད་པར་ནམ་མཁའ་ལ་འཕུར་ནས་འགྲོ་བ་ལ་ངོ་མཚར་རྒྱུ་
ཅི་ཡོད། བྱ་དང་འདྲ་བས་ད་འགྲོ་དོན་གྱིས་གསུངས། དེ་ནས་ཨོ་རྒྱན་ན་ཡུལ་ལངྐ་པུ་ར་གྲོང་ཁྱེར་འབུམ་
ཚོ་ཕྱེད་དང་གསུམ་ཡོད་པར་ཕྱིན་ནས། དེ་ན་ཡུལ་ཀ་རི་ཝཱི་ར་ཞེས་བྱ་བ་ན་བྲག་ས་ན་ཝི་ཞེས་བྱ་བའི་དགོན་
པ་ཡོད་དེ། དེ་ན་ཏ་ལ་ཝེ་བྱ་བའི་ཕུག་ཡོད་པར་བཞུགས་ནས་སྒྲུབ་པ་བྱས་པས། ཕྲ་མེན་མ་ཀུན་གྱིས་ཚོར་
ནས་གཅིག་གིས་གཅིག་སྤྲན་ཏེ། ཕྲ་མེན་གྱི་གཙོ་མོ་པདྨ་དེ་ཝཱི་ཞེས་བྱ་བས། འཁོར་ཕྲ་མེན་མ་ཀུན་དང་
བཅསཏེ་བར་ཆད་བྱེད་དུ་འོང་བས། སློབ་དཔོན་གྱིས་ལྭ་བ་ནག་པོ་ཞིག་གྱོན་ནས་གྲོང་ཁྱེར་དུ་བསོད་
སྙོམས་ལ་བྱོན་པ་དང༌། ཕྲ་མེན་མའི་བུ་མོ་འགའ་ཞིག་དང་འཕྲད་པས། བདག་ཅག་ཁྱེད་ལ་བཞེས་པ་
འདྲེན་པ་ལགས་པས། ངེད་ཀྱི་ཁྱིམ་དུ་གཤེགས་པ་ཞུ་ཟེར་བ་ལ། སློབ་དཔོན་གྱིས་ང་ཁྱིམ་དུ་ཟས་མི་ཟ་སྟེ།
བསོད་སྙོམས་བྱས་ནས་ཟ་བ་ཡིན་གསུངས། གཞན་དུ་བྱོན་པ་དང་། ཕྲ་མེན་གྱི་གཙོ་མོ་པདྨ་དེ་ཝཱི་ལ་
སོགས་པའི་མཁའ་འགྲོ་མ་རྣམས་དང་མཇལ་ནས། ཁོང་རྣམས་ལ་སློབ་དཔོན་གྱིས་ལྭ་བ་བཅོལ་ནས་བྱོན་པ་
དང༌། ཕྲ་མེན་མ་ཚོས་གྲོས་བྱས་ཏེ། རྫས་ལ་ནུས་པ་ཡོང་བས། ལྭ་བ་འདི་བཟའ་དགོས་ཟེར་ཏེ་ཟོས།
ལྷག་མ་མེ་ལ་བསྲེགས་སོ། ། སློབ་དཔོན་ཕྱིར་འོངས་ནས། ངའི་ལྭ་བ་གཏོད་ཅིག་བྱས་པས། ཕྲ་མེན་མ་
ཚོས་ལྭ་བ་གཞན་ཅིག་བྱིན་པ་དང་། ང་རང་གི་ལྭ་བ་དགོས་བྱས་པས། ཕྲ་མེན་མས་གསེར་ལ་སོགས་པའི་
རིན་བྱིན་ཡང་མ་འདོད་ནས། སློབ་དཔོན་གྱིས་རྒྱལ་པོའི་གནས་སུ་ཕྱིན་ཏེ། ཁྱེད་རྒྱལ་པོ་ཡིན་ན་ཆོམ་རྐུན་
ལ་སོགས་པ་མི་བསྲུང་བ་ཅི་ཙུག་ལགས་གསུངས། རྒྱལ་པོ་ན་རེ། ཆོམ་རྐུན་གྱིས་སུ་བཅོམ་ཟེར། ཁྱེད་ཀྱི་
ཕྲ་མེན་མས་ངའི་ལྭ་བ་ཁྱེར་བྱས་པས། རྒྱལ་པོས་ཕྲ་མེན་མ་ཀུན་བཀུག་ནས། ཁྱེད་ཅག་རྣལ་འབྱོར་པའི་ལྭ་
བ་ཁྱེར་བ་ཕྱིར་སྤྲོད་ཅིག་བྱས་པས། བདག་ཅག་ལ་མེད་ཟེར་ནས་མ་བྱིན་པ་དང་། སློབ་དཔོན་གྱིས་ཏ་ལ་
ཝེའི་ཕུག་ཏུ་བྱོན་ནས་སྒྲུབ་པ་མཛད་དེ། ཁྲོ་བོ་ལ་གཏོར་མ་བཏང་བ་དང་། ཕྲ་མེན་མ་རྣམས་ཀྱིས་སློབ་
དཔོན་གྱི་ཕུག་གི་ཆུ་བསྐམས་པར་བྱས་པ་ལས། སློབ་དཔོན་གྱིས་སའི་ལྷ་མོ་ལ་ཆུ་ཐོན་ཅིག་བྱས་པས་ཆུ་བྱུང་
ངོ་། ། དེ་ནས་ཡང་ཕྲ་མེན་མས་གླིང་བཞི་རི་རབ་དང་བཅས་པའི་ཕྲ་མེན་མ་ཐམས་ཅད་སྦྲན་ཏེ་འོང་བས།
སློབ་དཔོན་གྱི་ནུས་པས་དེ་ཐམས་ཅད་ལུག་ཏུ་བྱས་ནས་བཞག་པས། བུད་མེད་ཐམས་ཅད་ལུག་ཏུ་སོང་བ་
མཐོང་ནས། རྒྱལ་པོ་ལ་སོགས་པའི་སྐྱེ་བོ་ཐམས་ཅད་ཧ་ལས་ཏེ། སློབ་དཔོན་ལ་གསོལ་བ་བཏབ་སྟེ་གཏོང་
51



བར་ཞུས་པས། སློབ་དཔོན་གྱིས་ལུག་ཐམས་ཅད་ཀྱི་མགོ་སྤུ་བྲེགས་ནས་བཏང་བས། བུད་མེད་ཐམས་
ཅད་སྐྲ་བྲེགས་ནས་བྱུང་ངོ་། ། ཡང་སློབ་དཔོན་ཕུག་ན་བཞུགས་པ་ལ། ཕྲ་མེན་དེ་དག་གིས་བྲག་བཅད་
ནས་སློབ་དཔོན་གྱི་ཐོག་ཏུ་བསྒྱུར་བ་ལས། སློབ་དཔོན་གྱི་ལྟ་སྟངས་ཀྱི་ནུས་པས་ཕ་བོང་ས་ལ་མ་ལྷུང་བར་
བར་སྣང་དུ་ཆགས་པ་དང་། རྒྱལ་པོ་ན་རེ། ཁྱེད་ཅག་ཕྲ་མེན་ཐམས་ཅད་ཀྱིས་ལྭ་བ་པ་མི་གཅིག་མི་ཐུབ་
པའི་མཐོ་འཚམས་བྱེད་པ་གསུངས། སློབ་དཔོན་ན་རེ། ངའི་བསྟན་པ་ལ་མི་གཞུག་ན་ཕྲ་མེན་ཐམས་ཅད་
རྟ་རུ་བྱས་ནས་འཁྱེར་བ་ཡིན་གསུངས་པས། སློབ་དཔོན་གྱི་ནུས་པ་ལ་འཇིགས་ཏེ་གསོལ་བ་བཏབ་ནས་
སྐྱབས་སུ་སོང་ངོ་། ། དེ་ནས་སློབ་དཔོན་གྱིས་ངའི་ལུ་བ་བྱིན་ཅིག་བྱས་པས། ཕྲ་མེན་མ་ཚོས་ལུ་བ་སྐྱུགས་
པས། སློབ་དཔོན་གྱིས་ལྭ་བའི་དུམ་དུ་རྣམས་བསྡུས་ནས་བསྒྲིགས་པས་སྔ་མ་ལས་ཆུང་བའི་ལྭ་བ་གཅིག་
བྱུང་བ་དེ་སྐུ་ལ་གསོལ་ནས་གཤེགས་སོ། ། མཚན་ཡང་ཀཾ་པ་ལིའམ་ལྭ་བ་པ་ཞེས་ཡོངས་སུ་གྲགས་སོ། ། ཡང་
ཕྱི་ཕྲ་མ་ཞེས་བྱ་སྟེ་ལུས་དེ་ཉིད་མ་སྤངས་པར་མཁའ་སྤྱོད་དུ་གཤེགས་སོ། ། དེའི་རྟོགས་བརྗོད་ནི། རྒྱ་མཚོ་
ཟབ་ཅིང་རྒྱ་ཆེའི་ནང་ན་ནོར་བུས་གང་བ་ལ། ། ཀླུ་ཡི་རྒྱལ་པོ་ཀླུ་དབང་རྣམས་ནི་ལོངས་སྤྱོད་ངོ་མཚར་ཆེ། །
དེ་བཞིན་སྣང་གྲགས་ཐམས་ཅད་ཡེ་ནས་ཆོས་སྐུ་ཡིན་པ་ལ། ། རྟོགས་པ་ལྡན་པའི་སྐྱེ་བོ་རྣམས་ཀྱི་ལོངས་སྤྱོད་
ངོ་མཚར་ཆེ། ། ཞེས་གསུངས་སོ། ། སློབ་དཔོན་ཀཾ་པ་ལེའམ་ལྭ་བ་བའི་རྣམ་ཐར་དང་ལོ་རྒྱུས་རྫོགས་སོ། །
༤༧. སློབ་དཔོན་བྷ་དེ་པའི་(ནོར་ལྷ་ལ་འཇིགས་པ་)ལོ་རྒྱུས་ནི། ཡུལ་གཉན་ཡོད་པ། རིགས་
ལྷའི་རིགས། བླ་མ་ནི་སློབ་དཔོན་ནག་པོ་པ། དེ་ཡང་དུས་གཅིག་གི་ཚེ་བྷ་དེ་པས་ནམ་མཁར་བལྟས་པས་
འཕགས་པ་དགྲ་བཅོམ་པ་ཞིག་ཆོས་གོས་ལྷུང་བཟེད་འཁར་གསིལ་དང་བཅས་པ་ནམ་མཁའ་ལ་གཤེགས་
ཤིང་། འོད་དང་གཟི་བརྗིད་དང་བཅས་པ་མཐོང་སྟེ། ལྷ་བི་ཤྭ་ཀརྨ་ལ་འདི་ལྟ་བུའི་ངོ་མཚར་བ་ཅི་ལགས་
དྲིས་པས། དེ་ན་རེ། ཉོན་མོངས་པ་སྤངས་པའི་དགྲ་བཅོམ་པ་བྱ་བ་ཡིན་ཟེར། དེ་ཐོབ་པར་འདོད་ནས་
སློབ་དཔོན་ནག་པོ་པ་ལ་གསོལ་བ་བཏབ་པས། སློབ་དཔོན་ནག་པོ་པས་གསང་བ་འདུས་པའི་དཀྱིལ་འཁོར་
དུ་དབང་བསྐུར་ནས། རྣལ་འབྱོར་བསྲུང་བའི་ཐབས་ཚད་མེད་བཞིའི་གདམས་པ་ནི། སྙིང་རྗེ་ལྟ་བ།
དགའ་བ་བསྒོམ་པ། བྱམས་པ་སྤྱོད་པ། བཏང་སྙོམས་འབྲས་བུར་ཤེས་པར་གྱིས་ལ་སྒོམས་གསུངས་ནས་
གནང་སྟེ། དེས་ཀྱང་དེ་ལྟར་བསྒོམས་པས་ཕྱིན་ཅི་ལོག་གི་འཁྲུལ་པའི་དུག་ཐམས་ཅད་དྭངས་ནས། ཕྱག་
རྒྱཆེན་པོའི་དངོས་གྲུབ་ཐོབ་སྟེ་ཕྱོགས་མཚམས་ཀུན་ཏུ་སློབ་དཔོན་བྷེ་དེ་པ་ཞེས་མཚན་ཡོངས་སུ་གྲགས་
སོ། །དེའི་རྟོགས་བརྗོད་ནི། གནས་ལུགས་རྟོགས་པ་སྙིང་རྗེ་ཡིན། ། ཟག་མེད་བདེ་བ་དགའ་བ་སྟེ། །
མངོན་ཞེན་མེད་པ་བྱམས་པའི་མཆོག ། གཞི་མཐུན་རོ་གཅིག་བཏང་སྙོམས་རྫོགས། །ཞེས་གསུངས་
སོ། ། སློབ་དཔོན་བྷ་དེ་བའི་རྣམ་ཐར་དང་ལོ་རྒྱུས་རྫོགས་སོ། །



༤༥. སློབ་དཔོན་ཏེན་ཏ་པའི་(ཆོ་ལོ་པ་)ལོ་རྒྱུས་ནི། ཡུལ་ཀོ་ཤལྕི་བ། རིགས་དམངས་རིགས་
ཡིན། དེ་ཡང་དུས་རྟག་ཏུ་ཆོ་ལོ་རྩེས་པས་ནོར་རྫས་ཐམས་ཅད་མེད་པར་གྱུར་ཀྱང་། གོམས་པའི་སྟོབས་
ཀྱིས་ཆོ་ལོ་ཡང་ཡང་རྩེས་པས་རྒྱ་ལ་འཇལ་རྒྱུ་མེད་པ་དང་། མི་རྣམས་ཀྱིས་བརྡུངས་པས་སྐྱོ་བར་གྱུར་ཏེ།
དུར་ཁྲོད་དུ་ཕྱིན་ནས་འདུག་པའི་གན་དུ་རྣལ་འབྱོར་པ་ཞིག་བྱོན་ནས་ཁྱོད་དུར་ཁྲོད་ན་ཅི་བྱེད་ཟེར།
བདགཆོ་ལོ་རྩེ་བ་ལ་དགའ་བས་ནོར་རྫས་ཐམས་ཅད་ཤོར་ནས་ལུས་སེམས་སྡུག་བསྔལ་གྱིས་གདུངས་ཏེ་
འདིར་འདུག་པ་ལགས་བྱས་པས། ཁྱོད་ཆོས་མི་བྱེད་དམ་ཟེར། ཆོ་ལོ་མ་བསྒྱུར་བར་ཆོས་བསྒྲུབ་པའི་
ཐབས་ཡོད་ན་བྱེད་ཟེར། ཡོད་གསུངས་པས། དེ་དད་ནས་དེ་ལ་དབང་བསྐུར། རྫོགས་རིམ་གྱི་གདམས་
ངག་ནི། ཆོ་ལོས་ནོར་རྫས་སྟོངས་པ་བཞིན་དུ་ཁམས་གསུམ་ཐམས་ཅད་སྟོང་པར་བསྒོམས། ཁམས་གསུམ་
སྟོངས་པ་བཞིན་དུ་སེམས་ཀྱང་སྟོང་པར་སྒོམས་ཞེས་གདམས་པས་དེས་ཀྱང་ལོ་ལྔ་བསྒོམས་པས་ལུས་ངག་
ཡིད་གསུམ་གྱི་དྲི་མ་དག་ནས་ཕྱག་རྒྱ་ཆེན་པོའི་དངོས་གྲུབ་ཐོབ་བོ། ། དེའི་རྟོགས་བརྗོད་ནི། ཇི་ལྟར་དྲན་
རིག་སྣ་ཚོགས་དག ། རྟོག་མེད་དབྱིངས་སུ་ཟད་ཕྱིར་འགགས། ། དེ་བཞིན་སྣང་སྲིད་ཆོས་རྣམས་ཀུན། །
སྟོང་ཉིད་དབྱིངས་སུ་ཟད་ཕྱིར་འགགས། ། ཞེས་བརྗོད་ནས་ལུས་དེ་ཉིད་ཀྱིས་མཁའ་སྤྱོད་དུ་གཤེགས་སོ། །
སློབ་དཔོན་ཏེན་ཏ་པའི་རྣམ་ཐར་དང་ལོ་རྒྱུས་རྫོགས་སོ། ། །
༤༩. སློབ་དཔོན་ཀུ་ཀུ་རི་པའི་( ཁྱི་ལ་དགའ་བའམ་ཁྱི་གུ་པ་)ལོ་རྒྱུས་ནི། དེ་ཡང་ཐོག་མར་རྣལ་
འབྱོར་གྱི་སྤྱོད་པ་མཛད་ཅིང་། གྲོང་དང་གྲོང་ཁྱེར་ཐམས་ཅད་དུ་ལྡོམ་བུ་མཛད་པར་བྱོན་པས་ཡུལ་ཀ་པི་ལ་
ཞེས་སངས་རྒྱས་འཁྲུངས་པའི་ཡུལ་དུ་བྱོན་པ་དང་། དེའི་ལམ་བར་ན་ཁྱི་གུ་མིག་མ་ཕྱེ་བ་གཅིག་འདུག་པས།
དེ་ལ་སྙིང་རྗེ་སྐྱེས་ཏེ་ཁྱེར། ཡུལ་དེའི་ཕྱོགས་གཅིག་ན་རང་བཞིན་གྱིས་གྲུབ་པའི་བྲག་ཕུག་བཟང་པོ་ཞིག་
ཡོད་པར་ཁྱི་གུ་བཞག་ནས། གྲོང་ཁྱེར་དུ་བསོད་སྙོམས་མཛད་ཅིང་ལོ་བཅུ་གཉིས་བསྒྲུབས་པས་མངོན་ཤེས་
ལྔ་ལ་སོགས་པ་ཐུན་མོང་གི་དངོས་གྲུབ་དུ་མ་ཐོབ་སྟེ། སུམ་ཅུ་རྩ་གསུམ་ལ་སོགས་པའི་ལྷ་གནས་སུ་སྤྱན་
དྲངས་པས། ཁྱི་གུ་བྲག་ཕུག་ཏུ་ལས་པ་དང་། ཁྱིས་ས་བྲུས་པའི་འོག་ནས་ཆུ་བྱུང་ངོ་། ། རྣལ་འབྱོར་པ་དེ་
ལ་ལྷ་རྣམས་ཀྱིས་མཆོད་པ་རྒྱ་ཆེན་པོ་བྱས་ནས་བློ་བྲིད་ཀྱང་། མ་ཡེངས་པར་སློབ་དཔོན་སྔར་གྱི་ཁྱི་གུ་དྲན་
ནས་ཁྲག་ཕུག་ཏུ་འབྱོན་པར་བརྩམས་པ་དང་། ལྷ་རྣམས་ན་རེ། ཁྱོད་འདི་འདྲ་བའི་དོན་ཁྱད་པར་
འཕགས་པ་ཐོབ་བཞིན་དུ་རྟོག་པ་དམན་པ་ཁྱི་ལ་ཞེན་ནས། དེར་འཚོ་བ་ལ་དགོས་པ་ཅི་ཡོད་ཟེར་ཞིང་ལན་
གྲངས་དུ་མའི་བར་དུ་བཤོལ་བཏབ་ཀྱང་མ་བཞེད་པར། སློབ་དཔོན་བྲག་ཕུག་ཏུ་འོངས་ནས་ཁྱི་དང་འཕྲད་
པ་དང་། ཁྱིམཁའ་འགྲོ་མར་གྱུར་ནས་རིགས་ཀྱི་བུ་ལེགས་སོ་ལེགས་སོ། ། ཁྱོད་ལ་ལྷ་རྣམས་ཀྱིས་བར་ཆད་
བརྩམས་པ་ལས། དེའི་དབང་དུ་མ་སོང་བས་དངོས་གྲུབ་ཁྱད་པར་ཅན་གཟོད་ཐོབ་ཀྱི། སྔར་གྱི་དངོས་
53



སྒྲུབ་དེ་ནི་བར་ཆད་ཀྱི་རྫུན་མ་ཡིན་ནོ་ཞེས་གསུངས་ཤིང་། མཁའ་འགྲོ་མས་རྗེས་སུ་བཟུང་སྟེ་ཕྱག་རྒྱ་ཆེན་
པོའི་དངོས་གྲུབ་བརྙེས་སོ། ། མཁའ་འགྲོ་མ་དེ་ཁྱི་མོའི་ཚུལ་ཅན་ཕྱག་རྒྱར་བསྟེན་པས་མཚན་ཡང་ཀུ་ཀུ་རི་པ་
ཞེས་ཡོངས་སུ་གྲགས་སོ། ། དེའི་རྟོགས་བརྗོད་ནི། སངས་རྒྱས་མཆོད་སྨྱོགས་རྣམས་ལ་དོན་མི་འབྱུང་། །
འདོད་དང་འབད་རྩོལ་ཡོད་ན་སངས་རྒྱས་མིན། ། བྱིན་རླབས་བླ་མའི་ཞལ་ལས་ཉམས་མྱོང་འཕེལ། ། བླ་
མའི་ཆ་ཡི་ཡིད་ཀྱང་དོན་ལས་མིན། ། ཞེས་གསུངས་ཏེ། ཀ་བི་ལ་པའི་གྲོང་ཁྱེར་གྱི་སྐྱེ་བོ་ཐམས་ཅད་དང་
བཅས་ཏེ་ལུས་མ་སྤངས་པར་མཁའ་སྤྱོད་དུ་གཤེགས་སོ། ། སློབ་དཔོན་ཀུ་ཀུ་རི་པའི་རྣམ་ཐར་དང་ལོ་རྒྱུས་
རྫོགས་སོ། །
༥༠. སློབ་དཔོན་ཀུ་ཛྷ་སདྨ་ཛ་ལིའི་(ལྟག་ལྤ་ཅན་)ལོ་རྒྱུས་ནི། ཡུལ་ཀ་ཧ་རི། རིགས་དམངས་
རིགས། དེ་ཡང་ཞིང་ལས་ཀྱི་མཐའ་མ་སྡུག་པར་བྱེད་པ་ལ། དུས་གཅིག་གི་ཚེ་སྔོན་ལས་ཀྱིས་དེའི་ལྟག་པར་
ལྤ་བ་གཅིག་སྐྱེས་པ་དང་། དེ་ཡང་ཆེན་པོར་གྱུར་ནས་ལུས་འགུལ་མི་ཤེས་པ་ཙམ་དུ་སོང་སྟེ། དེ་ནས་
དབེན་པ་ཞིག་ཏུ་འདུག་པའི་གནས་སུ་འཕགས་པ་ཀླུ་སྒྲུབ་བྱོན་ནས་ཁྱེད་དབེན་པ་ན་ཅི་བྱེད་གསུངས།
བདག་རྣམ་སྨིན་གྱིས་ལུས་ལ་འདི་ལྟ་བུའི་སྡུག་བསྔལ་བཟོད་དཀའ་བ་བྱུང་བས་སྐྱོ་ཡི་གདའ་ཟེར། ཁྱོད་
ཆོས་བྱེད་དམ་གསུངས་པས། སྡུག་བསྔལ་འདི་ལས་ཐར་བའི་ཐབས་ཡོད་ན་ཆོས་བྱེད་དེ་ཟེར། དེ་ལ་
ཐབས་ཡོད་ཀྱི་གསུངས་ཏེ། སློབ་དཔོན་གྱིས་དཔལ་གསང་བ་འདུས་པའི་དཀྱིལ་འཁོར་དུ་དབང་བསྐུར་
ནས། བསྐྱེད་རིམ་གྱི་གདམས་ངག་ནི། དམིགས་པ་ལྟག་པའི་ཝ་བ་ཤིན་ཏུ་ཆེ་བ་གཅིག་ཏུ་བསྒོམ་དུ་བཅུག་
པས། དེ་ལ་དམིགས་པ་བསྟན་པས་སྔར་བས་ཡང་ཆེར་སོང་ནས་མ་བདེ་བ་དང་། སློབ་དཔོན་གྱིས་ཁྱོད་
བདེའམ་མི་བདེ་གསུངས་པས། དེ་ན་རེ་སྔར་བས་ཀྱང་ཆེར་སོང་ནས་མ་བདེ་ཞུས་པས། འོ་ན་རྫོགས་རིམ་
གྱི་གདམས་པ་ནི། ལྟག་པའི་ལྦ་བ་དེ་མེད་པར་སྟོང་པ་ཉིད་དུ་སྒོམས་ཤིག་གསུངས། དེས་ཀྱང་དེ་ལྟར་
བསྒོམས་པས་ཡོད་མེད་གཉི་གའི་རྣམ་རྟོག་འགགས་ནས། དམིགས་མེད་ཕྱག་རྒྱ་ཆེན་པོའི་རྟོགས་པ་མངོན་
དུ་གྱུར་ཏེ་ལོ་བདུན་བརྒྱའི་བར་དུ་འགྲོ་དོན་མཛད་ནས། རྟོགས་པ་བརྗོད་པ་ནི། གང་གང་ལྷན་ཅིག་སྐྱེས་
པ་ནི། ། གླང་པོ་ཆེ་ཡི་མིག་བཞིན་དུ། ། གཟི་རི་སྐྱེས་ན་ཟུག་རྔུ་འབྱུང་། ། གློད་ན་ཞེན་མེད་བསམ་གཏན་
མཆོག ། བླ་མའི་གསུང་གི་འོད་ཟེར་གྱིས། ། ཡོད་དང་མེད་པའི་མཐའ་མ་རྙེད། ། གང་ཞིག་མ་རྙེད་པ་དེ་
མཐའ། ། མཐའདེ་རྟོགས་ན་དོན་གྱི་མཆོག ། ཅེས་གསུངས་ཏེ་འཁོར་བདུན་བརྒྱ་དང་བཅས་ནས་མཁའ་
སྤྱོད་དུ་གཤེགས་སོ། ། སློབ་དཔོན་ཀུ་ཛྷ་སངྒ་ལིའི་རྣམ་ཐར་དང་ལོ་རྒྱུས་རྫོགས་སོ། །
༥༡. སློབ་དཔོན་དྷ་མ་པའི་(ཐོས་པའི་ཤེས་རབ་ཅན་)ལོ་རྒྱུས་ནི། ཡུལ་གྷ་པུ་ར། རིགས་བྲམ་ཟེ།
དེ་ཡང་དུས་རྟག་ཏུ་ཆོས་ཉན་པ་ལ་ཐོས་པའི་ཤེས་རབ་ཡོད་ཀྱང་
། བསམ་པའི་ཤེས་རབ་དང་
། བསྒོམ་



པའི་ཤེས་རབ་གཉིས་མེད་པ་ལ་དུས་གཅིག་ན་དེའི་གན་དུ་རྣལ་འབྱོར་པ་ཞིག་བྱོན་ནས་ཁྱོད་ལ་ཆོས་མི་
དགོས་སམ་གསུངས་པས། བདག་གིས་ཆོས་ཐོས་ཀྱང་དེ་མ་ཐག་བརྗེད་ནས་བསམ་བསྒོམ་མི་ནུས། ཆོས་
དང་དགའ་སྟེ་ཟེར། དེས་ན་ཁྱོད་ལ་ཆོས་དགོས་པ་ཡིན་གསུངས། བྱིན་རླབས་འཕོ་བའི་དབང་བསྐུར་
མཛད་ནས་དུ་མ་རོ་གཅིག་གི་གདམས་ངག་འདི་ལྟར་ཕོག་སྟེ། དཔེར་ན་གསེར་མགར་གྱིས་གསེར་ཕྱེ་མ་དུ་
མ་སོ་མལ་གྱི་ཐབ་ཏུ་བསྐྱུར་ནས་གཅིག་ཏུ་བཞུ་བ་ལྟར་ཐོས་པ་སྣ་ཚོགས་ཀྱི་ཆོས་དུ་མ་བླ་མའི་མན་ངག་གི་
ཐབས་ཀྱིས། ཐོས་པ་སྣ་ཚོགས་རྟོག་མེད་ངང་དུ་དམིགས་མེད་གཅིག་ཏུ་གྱིས་ཞེས་གདམས་ཏེ། དེས་ཀྱང་
དེ་ལྟར་བསྒོམས་པས་སྣ་ཚོགས་ཀྱི་རྟོག་པ་དམིགས་མེད་དུ་ཤར་ནས་འཁྲུལ་པའི་དུག་དངས་ཏེ། སྣང་སྲིད་
ཕྱག་རྒྱ་ཆེན་པོར་རྟོགས་ནས། རྟོག་པ་བརྗོད་པ་ནི། གཉིས་འཛིན་མ་རིག་དུག་དག་གིས། ། རིག་པའི་
སྐྱེས་བུ་རྒྱུན་དུ་ཟིན། ། བླ་མའི་གསུང་གི་བྱིན་རླབས་ཀྱིས། ། སྣང་སྲིད་འཁྲུལ་པའི་དུག་ནད་བསད། ། ཅེས་
བརྗོད་ནས། ལུས་དེ་ཉིད་ཀྱིས་མཁའ་སྤྱོད་དུ་གཤེགས་སོ། ། སློབ་དཔོན་དྷ་མ་པའི་རྣམ་ཐར་དང་ལོ་རྒྱུས་
རྫོགས་སོ། །
1:|:༥༢. སློབ་དཔོན་མ་དྷི་ལའི་(ང་རྒྱལ་ཅན་)ལོ་རྒྱུས་ནི། ཡུལ་མ་ག་དྷཱ། རིགས་དམངས་
རིགས་སོ། ། དེ་ཡང་ལུས་སྟོབས་དང་ལྡན་པ་ཡིན་པས། ངས་མི་ཐུབ་པའི་མིའམ་སྲོག་ཆགས་གང་ཡང་མེད་
པའི་ང་རྒྱལ་གྱིས་དུས་རྟག་ཏུ་ནོན་ནས་འདུག་པ་དང་། དེའི་གན་དུ་རྣལ་འབྱོར་པ་ཞིག་བྱོན་ནས་ཁྱོད་ཅི་
སེམས་ཀྱི་འདུག་གསུངས། བདག་ལ་བསམ་རྒྱུ་ཅིའང་མེད། འོན་ཀྱང་བདག་གིས་མི་ཐུབ་པ་གང་ཡང་
མེད་བསམ་པའི་ང་རྒྱལ་འདུག་ཅེས་སྨྲས་པས། ཁྱོད་དེ་ཙམ་དུ་སྟོབས་ཆེན་ཆོས་མི་བྱེད་དམ་གསུངས།
ཆོས་ཡོང་ན་བྱེད་ཟེར་ནས། དེ་ལ་དབང་བསྐུར་ཏེ་སྣང་བ་གསུམ་དུ་བསྒོམ་པའི་གདམས་ངག་བྱིན་ནས།
དེས་བསྒོམས་པས་བསྒོམ་མ་ཤེས་ནས། བླ་མ་ལ་དྲིས་པ་དང་། བླ་མས་ཁྱོད་ཀྱིས་མི་ཐུབ་བ་གང་ཡང་མེད་
ན། རླུང་དང་སྣང་བ་ཐམས་ཅད་ཐ་མི་དད་པར་གྱིས་ལ་ནམ་མཁར་རླུང་གི་སེམས་ཟིན་ན། བསམ་གཏན་
རེམ་པ་ཡིན་ནོ་ཞེས་གདམས་པས། དེས་ནམ་མཁར་རླུང་བཟུང་བར་བསྒོམས་པས་བཟུང་རྒྱུ་གང་ཡང་མ་
རྙེད་ནས་སྟོང་པའི་ངང་དུ་ང་རྒྱལ་གྱི་རྣམ་པར་རྟོག་པ་སྟོར་ཏེ། སྟོང་ཉིད་ཕྱག་རྒྱ་ཆེན་པོའི་རྟོག་པ་རྒྱུད་ལ་
སྐྱེས་ནས། དེས་རྟོག་ པ་བརྗོད་པ་ནི། མ་རིག་ང་རྒྱལ་རི་ བོ་ཡིས། ། རྟོག་པ་ཡིད་བཞིན་ནོར་བུ་
བསྒྲིབས། ། སྤྱོད་པར་ནུས་པའི་དགོས་འདོད་འབྱུང་། ། རོ་སྙོམས་ལྡན་པ་རྣམས་ཀྱིས་འགྲུབ། ། ཅེས་
གསུངས་ནས་ཡུལ་མ་ག་དྷཱའི་གྲོང་ཁྱེར་དུ་ལོ་སུམ་བརྒྱ་བཞུགས་ནས་སེམས་ཅན་གྱི་དོན་དཔག་ཏུ་མེད་པ་
མཛད་དོ། ལུས་དེ་ཉིད་མ་སྤངས་པར་གྲོང་ཁྱེར་གྱི་མི་ཕྱེད་དང་སུམ་བརྒྱ་དང་བཅས་ཏེ་མཁའ་སྤྱོད་དུ་
གཤེགས་སོ། སློབ་དཔོན་མ་དྷི་ལའི་རྣམ་ཐར་དང་ལོ་རྒྱུས་རྫོགས་སོ། །



༥༣. སློབ་དཔོན་ཨ་ཙིནྟའི་(ཤིང་འཚོང་མཁན་)ལོ་རྒྱུས་ནི། ཡུལ་དྷ་ན་པུ་ར། རིགས་ཤིང་
འཚོང་གི་རིགས་སོ། ། དེ་ཡང་ཤིན་ཏུ་དབུལ་ཞིང་ཕོངས་པ་ཡིན་པས་ཉིན་མཚན་ཀུན་ཏུ་ཟས་ནོར་གྱི་སྲེད་
པས་གདུངས་པས། འཇིག་རྟེན་གྱི་རྣམ་རྟོག་གཞན་གང་ཡང་མི་དྲན་པར་ནོར་རྫས་གཅིག་པུ་ཁོ་ན་དྲན་
པས་ལུས་སེམས་གདུངས་ནས་སྡུག་བསྔལ་དང་བཅས་ཏེ་དབེན་པ་ཞིག་ཏུ་འདུག་པ་དང་། དེའི་གན་དུ་
སློབ་དཔོན་ཀཾ་པ་ལ་བྱོན་ནས་སྐྱེས་བུ་ཁྱོད་འདི་ན་ལུས་དབེན་པར་འདུག་སྟེ། སེམས་ལ་ཅི་འདུག་གསུངས་
པས། དེ་ན་རེ། འཕགས་པ་བདག་ལ་ནོར་རྫས་ཅིའང་མེད་པས་འཇིག་རྟེན་གྱི་ནོར་རྫས་བསམ་པ་ལས་
གཞན་ཅི་ཡང་མི་དྲན་བསམས་ཀྱང་། ནོར་ཁུགས་པ་ཅིའང་མེད་ཞུས་པས། སློབ་དཔོན་གྱིས་ང་ལ་ནོར་
རྫས་ཁུགས་པའི་གདམས་ངག་ཡོད་དོ། ཁྱོད་ལ་དགོས་སམ་གསུངས་པས། དེའི་ཐབས་ཡོད་ན་ཤིན་ཏུའང་
དགོསཟེར། དེ་ལ་བདེ་མཆོག་གི་དབང་བསྐུར་ནས་མི་ཟབ་པའི་རྫོགས་རིམ་གྱི་གདམས་ངག་འདི་ལྟར་
བསྟན་ཏེ། ཁྱོད་ཀྱིས་ནོར་རྫས་ཀྱི་དྲན་པ་ཐམས་ཅད་བློས་ཐོངས་ལ། ནམ་མཁའི་དཀྱིལ་དུ་སྐར་མ་གཅིག་
སྒོམས་ཤིག་གསུངས་པས། དེས་ཀྱང་དེ་ལྟར་བསྒོམས་པས་ལོ་དྲུག་ནས་ནམ་མཁའི་ངང་དུ་སྐར་མའི་དྲན་པ་
སྟོར་ཏེ། ཅིའང་དྲན་པ་མེད་པར་རྟོགས་པས། མི་ཟབ་པའི་རྫོགས་རིམ་མཐར་ཐུག་དེ་ཉིད་ལ་གོམས་པར་
བྱས་པས་ཟབ་པའི་རྫོགས་རིམ་མཐར་ཐུག་སྟེ་ཕྱག་རྒྱ་ཆེན་པོའི་དངོས་གྲུབ་ཐོབ་ནས། རྟོགས་པ་བརྗོད་པ་
ནི། དམིགས་མེད་ཕྱག་རྒྱ་ཆེན་པོ་རུ། ། འཁྲུལ་པའི་དྲན་རིག་སྣ་ཚོགས་སྟོར། ། ཡེ་ཤེས་རིག་པའི་སྣང་བ་
ཡིས། ། རང་སྣང་ཕྱག་རྒྱ་ཆེན་པོར་མཐོང་། ། ཞེས་གསུངས་ནས་ཡུལ་དྷ་ན་པུ་རའི་སྐྱེ་བོ་དུ་མའི་དོན་མཛད་
དེ། འཁོར་དཔག་ཏུ་མེད་པ་དང་བཅས་ཏེ་ལུས་དེ་ཉིད་མཁའ་སྤྱོད་དུ་གཤེགས་སོ། ། སློབ་དཔོན་ཨ་ཙིནྟའི་
རྣམ་ཐར་དང་ལོ་རྒྱུས་རྫོགས་སོ། །་
༥༤. སློབ་དཔོན་བྷ་ལ་ཧའི་(ཆུ་ལས་འོ་མ་ལེན་པ་)ལོ་རྒྱུས་ནི། ཡུལ་ཧ་ཛུལ། རིགས་རྒྱལ་རིགས་
ཡིན་ལ། དེའང་དུས་རྟག་ཏུ་འདོད་པའི་ཡོན་ཏན་གྱིས་མྱོས་ཤིང་འདུག་པ་ལ། དེའི་གན་དུ་རྣལ་འབྱོར་པ་
ཞིག་བྱོན་ནས་བསོད་སྙོམས་བསླངས་པས། དེ་ན་རེ། འཕགས་པ་བདག་ལ་ཆོས་ཤིག་བྱིན་མཛོད་ཟེར།
རུང་གསུངས་ནས་བྱིན་རླབས་འཕོ་བའི་དབང་བསྐུར་མཛད། མི་ཟབ་པའི་རྫོགས་རིམ་ནི། ཤེས་པ་དད་
པ། རཀྟ་ཆུ། བྱང་སེམས་འོ་མ། གནས་ལུགས་ཀྱི་བྷ་ཀ་རུ། སྙོམས་འཇུག་གི་བྱང་སེམས་འབེབས་པ་ནི་
ཆུ་དང་འོ་མ་བསྲེ་བ་ཡིན་ལ། ཆུ་དང་འོ་མ་འབྱེད་པ་ནི་བྱང་སེམས་བཟློག་པ་ཡིན་ནོ་གསུངས། དེས་ཀྱང་
དེ་ལྟར་བསྒོམས་པས་ལོ་བཅུ་གཉིས་ནས་དྲི་མ་ཐམས་ཅད་དག་ནས་ཕྱག་རྒྱ་ཆེན་པོའི་དངོས་གྲུབ་ཐོབ་སྟེ།
རྟོགས་པ་བརྗོད་པ་ནི། དཔེར་ན་ངང་པའི་རྒྱལ་པོ་ཡིས། ། ཆུ་ལས་འོ་མ་འབྱེད་པ་བཞིན། ། བླ་མ་དམ་པའི་
གདམས་ངག་གིས། །བྱང་ཆུབ་སེམས་ཀྱི་བདུད་རྩི་བླང་། །བདེའོ་བདེའོ་དངོས་མེད་བདེ། ། ཞེན་པ་མེད་



པའི་དངོས་མེད་བདེ། ། རྟག་པ་ཐམས་ཅད་དེར་ཤེས་བདེ། ། བསྒྲུབ་བྱ་མེད་པའི་སངས་རྒྱས་བདེ། ། ཞེས་
གསུངས་ནས། ལུས་དེ་ཉིད་མ་སྤངས་པར་མཁའ་སྤྱོད་དུ་གཤེགས་སོ། ། སློབ་དཔོན་བྷ་ལ་ཧའི་རྣམ་ཐར་
དང་ལོ་རྒྱུས་རྫོགས་སོ། །
༥༥. སློབ་དཔོན་ན་ལི་པའི་(པདྨ་འདམ་གྱིས་མ་གོས་)ལོ་རྒྱུས་ནི། ཡུལ་པ་ལི་པུ་ཏྲ། རིགས་རྒྱལ་
རིགས། དེ་ཡང་རྒྱལ་སྲིད་དབུལ་པོ་ཞིག་ཡིན་པས། འཚོ་བའི་ཆེད་དུ་པདྨའི་རྩ་བ་མཚོ་ལས་ལེན་པ་ཞིག་
ཡིན་པ་ལས། དུས་གཅིག་གི་ཚེ་དེའི་གན་དུ་རྣལ་འབྱོར་པ་ཞིག་བྱོན་ནས་ཁྱོད་དེ་ན་ཅི་བྱེད་ཟེར། བདག་
ཕོངས་པས་པདྨའི་རྩ་བ་ལེན་ནོ་ཞུས། ཁྱེད་འདི་འདྲ་བའི་ལས་ཀྱིས་འཁོར་བ་ལ་མི་སྐྱོའམ་གསུངས།
འཕགས་པ་སྐྱོ་སྟེ་དེ་ལས་ཐར་པའི་ཐབས་མི་འཚལ་ཟེར། ཐབས་ངས་སྦྱིན་གསུངས་ཏེ། གསང་བ་འདུས་
པའི་དབང་བསྐུར་ནས་འཁོར་ལོ་བཞིའི་གདམས་པ་བྱིན། དེས་ཀྱང་བསྒོམས་པས་ལོ་དགུ་ན་དྲི་མ་དག་སྟེ་
པདྨ་འདམ་ལས་སྐྱེས་ཀྱང་། དེའི་ཉེས་པས་མ་གོས་པ་བཞིན་དུ་འཁོར་བའི་དགའ་བ་ཉམས་སུ་མྱོང་ཡང་།
དམིགས་པའི་སྐྱོན་གྱིས་མ་གོས་པ་དྲི་མ་ཐམས་ཅད་དག་སྟེ་ཕྱག་རྒྱ་ཆེན་པོའི་དངོས་གྲུབ་ཐོབ་ནས། རྟོགས་
པ་བརྗོད་པ་ནི། སྤྱི་བོ་པདྨའི་འདམ་སྐྱེས་སུ། ། ས་བོན་གཡོ་བ་དགའ་བ་སྟེ། ། སྙིང་ག་མགྲིན་པ་མཆོག་ཏུ་
དགའ། ། ལྷན་སྐྱེས་བླ་ན་མེད་པའོ། ། ཞེས་གསུངས་ནས་གྲོང་ཁྱེར་པ་ལི་པུ་ཏྲར་ལོ་བཞི་བརྒྱའི་བར་དུ་འགྲོ་
དོན་མཛད་དེ། འཁོར་ཕྱེད་དང་ལྔ་བརྒྱ་དང་བཅས་པ་ལུས་དེ་ཉིད་ཀྱིས་མཁའ་སྤྱོད་དུ་གཤེགས་སོ། ། སློབ་
དཔོན་ན་ལི་པའི་རྣམ་ཐར་དང་ལོ་རྒྱུས་རྫོགས་སོ། ། །
༥༦. སློབ་དཔོན་བྷུ་སུ་ཀུའི་(ཞི་བ་ལྷའམ་འདུ་ཤེས་གསུམ་པ་ཡང་ན་ཟ་ཉལ་འཆག་པ་)ལོ་རྒྱུས་ནི།
ཡུལ་ནཱ་ལེནྡྲ། རིགས་རྒྱལ་རིགས། བླ་མ་འཕགས་པ་འཇམ་དཔལ་ཡིན་ལ། དངོས་གྲུབ་ཀྱང་དེ་ལས་ཐོབ་
བོ། ། དེ་ཡང་ནཱ་ལེནྡྲའི་རྒྱལ་པོ་དེ་ཝ་པ་ལའི་དུས་སུ་ནཱ་ལེནྡྲའི་ཆོས་སྐོར་ལ་དགེ་འདུན་བདུན་བརྒྱའི་འཚོ་བ་
བཟང་པོ་ཅི་འདོད་འདྲེན་པས། སྡེ་པ་བཞི་ཀ་བཞུགས་ཤིང་། ཕལ་ཆེན་པའི་མཁན་པོ་ཞིག་ལ་སློབ་མ་བརྒྱ་
ཡོད་དེ། ཐམས་ཅད་བརྩོན་འགྲུས་དང་ལྡན་པ་ཤ་སྟག་ཡིན་པ་ལས། གཅིག་གཏན་དུ་གཉིད་ལོག་ཅིང་
ཉིན་རེ་ལ་འབྲས་བྲེ་ལྔ་ལྔ་ཟ་ཡིན་འདུག་པ་ལ། རྒྱལ་པོ་དེ་ཝ་པ་ལ་ན་རེ། འདི་ནི་བྷུ་སུ་ཀུ་གཅིག་འདུག་གོ་
ཟེར་བས་མིང་ཡང་དེ་ལྟར་དུ་གྲགས་སོ། ། དེ་ཟ་ཉལ་འཆག་གསུམ་པ་ཞེས་བྱའོ། ། ནཱ་ལེནྡྲའི་ཆོས་སྐོར་དེར་
དུས་རྟག་ཏུ་མདོ་རེ་མོས་ཀྱིས་འདོན་པའི་ལུགས་ཡོད་པ་ལས། ཐང་ཅིག་བྷུ་སུ་ཀུ་པ་ལ་བབས་ཏེ་དགེ་འདུན་
རྣམས་ཀྱིས་སང་ཉིན་ཁྱོད་ཀྱི་རེ་མོས་ཡིན་ནོ། ། མདོ་ཐོན་ཅིག་ཟེར། དེས་ཀྱང་འདོན་པར་ཁས་བླངས་པ་
དང་། ནཱ་ལེནྡྲའི་མི་ཀུན་ནང་པར་བྷུ་སུ་ཀུ་པ་མདོ་འདོན་པ་ལ་བལྟ་བ་ཡིན་ནོ་ཟེར་ནས་བཞད་གད་བྱེད་པ་
དང་། དེའི་མཁན་པོ་ན་རེ། བྷུ་སུ་ཀུ་ཁྱེད་ཀྱིས་རིགས་པ་སློབ་པའི་དུས་སུ་ཟ་ཡིན་གཉིད་གཅིག་པོར་ལོག་



ན། ད་ནི་ནཱ་ལེནྡྲའི་མཁས་པ་རྣམས་ཀྱི་ནང་དུ་ཁྱོད་ཀྱིས་མདོ་མི་ཐོན་ནོ་གསུངས་པས། བྷུ་སུ་ཀུ་ན་རེ།
བདག་མདོ་འདི་འདོན་པ་ཡིན་ཟེར་ནས་ཉན་དུ་མ་འདོད་པ་དང་། མཁན་པོས་སྨྲས་པ། མདོ་མ་ཐོན་ན་
གནས་དབྱུང་བྱེད་པ་ཡིན། དེ་བས་འདུག་པ་རུང་ཞེས་སྨྲས་ཀྱང་མ་ཉན་པ་དང་། མཁན་པོས་འཇམ་
དཔལ་གྱི་སྔགས་གཅིག་བསླབས་ནས། སྔགས་འདི་མཚན་ལ་གཉིད་མ་ལོག་པར་བློས་ཤིག་གསུངས་ནས།
སྔགས་ཀྱི་གདམས་པ་བྱིན་པ་དང་། དེས་ཀྱང་མཚན་ལ་གཉིད་མ་ལོག་པར་སྐེ་ལ་ཐག་པ་བཏགས་ནས་
སྔགས་ཀྱི་བཟླས་པ་བྱས་པ་དང་། འཕགས་པ་འཇམ་དཔལ་དེར་བྱོན་ནས། བྷུ་སུ་ཀུ་ཁྱོད་ཅི་འདོད་
གསུངས་པར། བདག་ལ་ནང་པར་མདོ་འདོན་པའི་རེ་མོས་བབས་པས། འཕགས་པ་འཇམ་དཔལ་ལ་
གསོལ་བ་འདེབས་ཀྱིན་གདའ་ཟེར་བ་དང་། འཕགས་པ་འཇམ་དཔལ་གྱིས་ཁྱོད་ཀྱིས་ང་ཤེས་སམ་གསུངས་
པ་ལ། བདག་གིས་མི་འཚལ་ལོ་བྱས་པས། འཕགས་པའི་ཞལ་ནས། འོ་ན་ཁྱོད་ལ་ངས་རིགས་པ་སྦྱིན་
གྱིས། ནང་པར་མདོ་ཐོན་ཞིག་གསུངས་ནས་མི་སྣང་པར་གྱུར་ཏོ། ། དེ་ནས་ནང་པར་མདོ་འདོན་པའི་དུས་
སུདགེ་འདུན་གྱི་ཀུན་དགའ་ར་བར་རྒྱལ་པོ་ལ་སོགས་པའི་སྐྱེ་བོའི་ཚོགས་ཐམས་ཅད། བྷུ་སུ་ཀུས་མདོ་
འདོན་པ་ཡིན་ནོ་ཞེས་གཅིག་ལ་གཅིག་སྦྲན་ནས། མེ་ཏོག་ལ་སོགས་པའི་མཆོད་པའི་ཡོ་བྱད་ཀུན་ཡང་ཁུར་
ནས། སྐྱེ་བོའི་ཚོགས་ཐམས་ཅད་བཞད་གད་ཀྱི་ཕྱིར་དུ་དེར་ཕྱིན་པ་དང་། བྷུ་སུ་ཀུས་ཆོས་སྐོར་དུ་འཇམ་
བཞེས་ནས་ཞུམ་པ་མེད་པར་གཙུག་ལག་ཁང་དུ་འོངས་ཏེ། ཁྲིའི་སྟེང་དུ་བྱོན་ནས། བྷུ་སུ་ཀུ་ན་རེ།
བདག་གིས་མདོ་སྔར་བྱུང་བ་གཅིག་བཤད་དམ། མ་བྱུང་བ་གཅིག་བཤད་ཅེས་སྨྲས་པས། སྐྱེ་བོའི་ཚོགས་
ཀུན་བཞད་གད་བྱེད་དོ། །ཁྱོད་ཀྱིས་ཟ་ལུགས་ཀྱང་སྔར་མ་བྱུང་བར་ཤེས་ལགས། ཉལ་བ་དང་འཆག་པའི་
སྤྱོད་ལམ་ཡང་སྔར་མ་བྱུང་བ་ཁོ་ན་བྱེད་པས། ཆོས་ཀྱང་སྔར་མ་བྱུང་བ་གཅིག་ཤོད་བྱས་པ་དང་། སློབ་
དཔོན་བྷུ་སུ་ཀུས། བདེ་གཤེགས་སྐུ་ལྔ་སྲས་བཅས་ཐམས་ཅད་དང་། ། ཕྱག་འོས་ཀུན་ལའང་གུས་པས་ཕྱག་
འཚལ་ཏེ། ། བདེ་གཤེགས་སྲས་ཀྱི་སྡོམ་ལ་འཇུག་པ་ནི། ། ལུང་བཞིན་མདོར་བསྡུས་ནས་ནི་བསྟན་པར་
བྱ། ། སྔོན་ཆད་མ་བྱུང་བ་ཡང་འདིར་བརྗོད་མེད། ། སྡེབ་སྦྱོར་མཁས་པའང་བདག་ལ་ཡོད་མིན་ཏེ། ། ཞེས་
བྱ་བ་ལ་སོགས་པའི་སྤྱོད་འཇུག་ལེའུ་བཅུ་བཞིའི་བདག་ཉིད་གསུངས་པས། ནཱ་ལེནྡྲའི་པཎྜི་ཏ་ལྔ་བརྒྱ་དང་།
རྒྱལ་པོ་དེ་ཝ་པ་ལ་སོགས་པའི་སྐྱེ་བོའི་ཚོགས་ཐམས་ཅད་ངོ་མཚར་སྐྱེས་ནས། འདི་ནི་བྷུ་སུ་ཀུ་མ་ཡིན།
མཁས་པ་ཆེན་པོ་ཞིག་འདུག་གོ་ཟེར་ནས་མཚན་ཡང་ཤནྟ་དེ་ཝ་ཞེས་བཏགས་ལ། པཎྜི་ཏ་དང་རྒྱལ་པོ་ང་
རྒྱལ་ཞི་བར་བྱས་པས་ཞི་བ་ལྷར་ཡང་གྲགས་སོ། ། དེ་ནས་དེས་ཆོས་གོས་དང་། ལྷུང་བཟེད་ལ་སོགས་པ་
རབ་ཏུ་བྱུང་བའི་ཡོ་བྱད་ཀུན་དཀོན་མཆོག་གི་གཙུག་ལག་ཁང་དུ་ཕུལ་ནས། དགེ་འདུན་གྱིས་མ་ཚོར་བར་
བྲོས་ཏེ་དྷེ་ཀ་རའི་གྲོང་ཁྱེར་འབུམ་ཚོ་ཕྱེད་དང་གསུམ་ཡོད་པར་བྱོན་ནས། ཤིང་གི་རལ་གྲི་ཡུ་བ་གསེར་ལས་
58



བྱས་པ་ཞིག་ཁྱེར་ཡོད་པ་ཚགས་བྱས། རྒྱལ་པོ་ར་བུ་ཊ་ལ་བདག་རྒྱལ་པོའི་འཁོར་བྱེད་པ་ཡིན་བྱས་པས།
རྒྱལ་པོ་ན་རེ། ཁྱེད་ལ་གསེར་ཏོ་ལོ་བཅུ་བཅུ་སྦྱིན་གྱིས་གསུངས་ནས་བྱིན་པས། དེས་ལོ་བཅུ་གཉིས་ཀྱི་བར་
དུ་འཚོ་བ་བྱས་ནས་བསྒྲུབས་པས་སྙིང་པོའི་དོན་རྟོགས་ནས་གྲུབ་པ་ཐོབ་བོ། ། དེ་ནས་སློབ་དཔོན་གྱིས་གྲི་
གསེར་ཡུ་ཅན་ཆུ་ཁར་བཀྲུས་པ་ཟླ་བོ་གཅིག་གིས་མཐོང་ནས། རྒྱལ་པོ་ལ་ཞུས་པས། རྒྱལ་པོས་སློབ་དཔོན་
ལ་རལ་གྲི་དེ་བདག་ལ་སྟོན་ཅིག་གསུངས། སློབ་དཔོན་གྱིས་ཁྱེད་ཐམས་ཅད་མིག་ཁོབ་ཅིག་གསུངས་པས།
ཐམས་ཅད་ཀྱིས་མིག་ཡ་རེ་བཀབ། གཅིག་གིས་བལྟས་པས་རལ་གྲི་བཏོན་པ་དང་། མིག་བལྟས་པ་རྣམས་
ཞར་ནས་ངོ་མཚར་སྐྱེས་ཏེ། རྒྱལ་པོ་སོགས་ཀུན་གྱིས་མཆོད་གནས་ལ་བཞུགས་པར་ཞུས་ཀྱང་མ་གནང་བར་
རི་ཁར་བྲོས་ཏེ། སྤྲུལ་པའི་རི་དྭགས་རྣམས་བྲོས་པ་མི་ཀུན་གྱིས་མཐོང་ནས་རྒྱལ་པོ་ལ་ཞུས་པ་དང་། རྒྱལ་
པོ་འཁོར་བཅས་དེར་བྱོན་ནས། ཁྱེད་སྔར་ནཱ་ལེནྡྲ་ནས་བྲོས། རྒྱལ་པོ་ལ་སོགས་པ་ཐམས་ཅད་བཏུལ་ཏེ་
ཆོས་ལ་བཀོད། མིག་ཞར་བ་ལ་སོགས་པའི་ནུས་པ་མངའ་བཞིན་དུ་སྲོག་ཆགས་ལ་གནོད་པ་མཛད་པ་ཅི་
ཡིན་ཞུས། བྷུ་སུ་ཀུས་སྲོག་ཆགས་ལ་གནོད་པ་མ་བྱས་ཞེས་རི་དྭགས་ཐམས་ཅད་གསོས་ཏེ། སྔར་བས་
སྟོབས་ཆེ་བར་བྱས་ནས་བཏང་ངོ་། ། རྒྱལ་པོ་ལ་སོགས་པ་ཐམས་ཅད་དད་ནས་ཆོས་ལ་བཀོད་དོ། ། དེ་བས་
ན་དད་གུས་ཆོས་ལ་བྱས་པས་བྷུ་སུ་ཀུས་མཚན་གཅིག་བསྒྲུབས་པས་ཕྱག་རྒྱ་ཆེན་པོའི་དངོས་གྲུབ་ཐོབ་སྟེ།
རྟོགས་པ་བརྗོད་པ་ནི། བདག་གིས་མ་རྟོགས་བར་དུ་འབྲས་ཆན་རོ་ཡིས་ཁྱད་པར་ཆེ། ། རྟོགས་ནས་མངར་
བའི་འབྲས་ཆན་དག་དང་རོ་འདི་ཁྱད་པར་མེད། ། དེ་བཞིན་མ་རྟོགས་བར་དུ་འཁོར་བ་དག་དང་སངས་
རྒྱས་ཁྱད་པར་ཆེ། ། རྟོགས་པའི་དུས་སུ་འཁོར་བ་ཡེ་ནས་སངས་རྒྱས་བདེ་བ་ཆེ། ། ཞེས་གསུངས་ནས་འགྲོ་
དོན་དཔག་ཏུ་མེད་པ་མཛད་དེ། ལུས་དེ་ཉིད་ཀྱིས་མཁའ་སྤྱོད་དུ་གཤེགས་སོ། ། སློབ་དཔོན་བྷུ་སུ་ཀུའི་རྣམ་
ཐར་དང་ལོ་རྒྱུས་རྫོགས་སོ། །
༥༧. རྒྱལ་ཆེན་ཨིནྡྲ་བྷཱུ་ཏི་(བྱང་ཆུབ་དབང་པོའམ་དབང་པོའི་བློ་)དང་། །
༥༨. ལྕམ་ལེགས་སྨིན་ཀ་ར་(དེའི་སྐུ་མཆེད་(མོ་)ཕུན་སུམ་ཚོགས་བྱེད་)།
༥༩. ཛ་ལེནྡྲ་(འབར་བའི་དབང་པོའམ་དབང་པོའི་དྲ་བ་པ་)གསུམ་གྱི་ལོ་རྒྱུས་ནི། ཡུལ་ཨོ་རྒྱན་
གྲོང་ཁྱེར་འབུམ་ཚོ་ལྔ་ཡིན་ལ། དེན་རྒྱལ་པོ་གཉིས་ཡོད་དེ་སཾ་བྷེལ་གྲོང་ཁྱེར་འབུམ་ཚོ་ཕྱེད་དང་གསུམ་ཨིནྡྲ་
བྷ་ཏི་དབང་། མངྒ་ལ་པུ་ར་གྲོང་ཁྱེར་འབུམ་ཚོ་ཕྱེད་དང་གསུམ་ཛ་ལན་དབང་ངོ་། ཨིནྡྲ་བྷཱུ་ཏི་ལ་བུ་མོ་
ལེགས་སྨིན་ཀ་ར་བྱ་བ་ལོ་བདུན་ལོན་པ་ཞིག་ཡོད། ཛ་ལེནྡྲ་ལའང་བུ་གཅིག་ཡོད་པས། དེ་ལ་ལེགས་སྨིན་
ཀ་ར་སློང་དུ་བཏང་བས། ཨིནྡྲ་བྷཱུ་ཏིས་བློན་པོ་ཀུན་ལ་སྨྲས་པ། ངེད་གཉིས་མཉམ་པོ་ཡིན་ཀྱང་། ཛ་ལེན་
ཆོས་མི་བྱེད་པས་འདི་ཙམ་གྱི་ཁྱད་ཡོད་གསུངས། བློན་པོ་རྣམས་ཀྱིས་དེ་ལྟར་ཡིན་ཡང་སྦྱིན་པར་བྱ་བ་



རིགས་ཟེར། དེ་ནས་སྦྱིན་པར་བྱས་ནས། ཛ་ལེནྡྲའི་སྲས་ཀྱིས་བུ་མོ་ལེན་དུ་འོང་བ་དང་། ཨིནྡྲ་བྷཱུ་ཏིའི་བུ་
མོ་ཆུང་བས་མ་བསྐུར་པར། སྲས་ལ་རྟ་དང་། གླང་པོ་དང་། གསེར་དངུལ། མུ་ཏིག་ལ་སོགས་པ་དཔག་
ཏུ་མེད་པ་བྱིན་ནས་བརྫངས། དེས་ཡུལ་དུ་འོང་བ་དང་། ཕ་ཛ་ལེནྡྲས་ཆུང་མ་ག་རེ་བྱས་པས། སྲས་ཀྱིས་
ནོར་རྣམས་སྤྲད་དེ་བུ་མོ་ཆུང་བས་མ་བསྐུར་བྱས་པས། དེ་ལེགས་སོ་ཟེར། དེས་ན་ཨིནྡྲ་བྷཱུ་ཏི་ཆོས་ལ་དད་
པ་ལ་བཙུན་མོ་ཀུན་གྱིས་རྗེས་སུ་ཡི་རངས་བྱས་པས་དགེ་བའི་བསམ་པ་དག་པའི་ཕན་ཡོན་གྱིས་ཡུལ་ཕྱོགས་
ཐམས་ཅད་ལོ་ལེགས་ཤིང་ནད་མེད་པ་བདེ་སྐྱིད་རྒྱས་པར་གྱུར་ཏོ། ། དེ་ནས་བུ་མོས་ལོ་བརྒྱད་ལོན་པ་དང་།
ཛ་ལེནྡྲས་ཕོ་ཉ་བཏང་ནས་བུ་མོ་ད་བྱིན་ཅིག་བྱས་པ་དང་། ཨིནྡྲ་བྷཱུ་ཏིས་བུ་མོ་ལྷ་ལྕམ་ལེགས་སྨིན་ཀ་ར་སྡེ་
སྣོད་ཀྱི་ཆོས་མང་པོ་ཡང་ཤེས་པས་འཁོར་ཡང་ཆོས་ཤེས་པ་དཔག་ཏུ་མེད་པ་དང་བཅས་ཏེ་བཏང་བ་དང་།
ཛ་ལེནྡའི་ཡུལ་དུ་སླེབས་ནས་སྐར་མ་ངན་ཞེས་ཕྱིར་བཞག་པ་དང་། ཡུལ་དེ་ཡང་མུ་སྟེགས་པར་འདུག་པས།
ལེགས་སྨིན་སྐྱོ་བ་སྐྱེས་ཤིང་། ཁྱད་པར་ཛ་ལེནྡྲ་པས་བག་སྟོན་བྱེད་པའི་ཕྱིར། རྒྱལ་པོས་ལིངས་ལ་ཕྱིན་ནས་
ཤ་བ་སོགས་སྲོག་ཆགས་མང་པོ་བསད་པ་མཐོང་སྟེ། འདི་རྣམས་སུས་བསད་བྱས་པས་ཁྱོད་ཀྱི་ཁྱོ་ཡིས་
བསད་ཟེར། བདག་གིས་ཁྱོ་ནི་མ་མཐོང་། སྡིག་པའི་ཚོགས་མཐོང་སྙམ་སྟེ། ཛ་ལེནྡྲའི་བློན་པོ་ལ་སོགས་
པའི་སྐྱེ་བོ་ཐམས་ཅད་ལ་གསེར་ལ་སོགས་པའི་བྱ་དགའ་བྱིན་ནས་རང་རང་གི་ཁྱིམ་དུ་བཏང་། ནང་འཁོར་
བ་ཀུན་ལ་ཡང་རྣ་ཆ་དང་། གདུ་བུ་དང་། སེ་མོ་དོ་ལ་སོགས་པའི་རྒྱན་དང་། རང་གི་གོས་ལ་སོགས་པ་
བྱིན་ནས། བསམ་པ་བདག་གི་ཡབ་ཨིནྡྲ་བྷཱུ་ཏི་རང་གཞན་གཉིས་ཀའི་སྡིག་པ་སྤོང་བའི་ཆོས་རྒྱལ་ཡིན་པ་ལ།
བདག་རྔོན་པའི་སྡིག་རྒྱལ་འདི་འདྲ་ཞིག་ལ་བྱིན་སྙམ་སྟེ་བརྒྱལ་བར་གྱུར་ཏོ། ། དེ་ནས་བརྒྱལ་བ་བསངས་པ་
དང་། ང་སྡིག་ཅན་འདིའི་གན་དུ་མི་སྡོད་སྙམ། འཁོར་གཞིས་བྱེས་ཀུན་བཀྱེ་ནས། ཞག་བཅུའི་བར་དུ་
ངའི་གནས་སུ་མི་གཅིག་ཀྱང་མ་ཡོང་ཞིག་བྱས་ཏེ། ནོར་རྫས་ཐམས་ཅད་སྦྱིན་པར་བཏང་ངོ་། ། དེ་ནས་
གོས་དང་རྒྱན་སྤངས་ཏེ་ལུས་ཐལ་བ་དང་དྲི་མས་བྱུགས། སྐྲ་བྲེགས་ནས་སྨྱོ་རྫུན་བྱས་པ་དང་། ཛ་ལེནྡྲ་
དང་ཁྱོ་གཉིས་ཀྱིས་ཡབ་ལ་ཕོ་ཉ་བཏང་སྟེ། ཁྱེད་ཀྱི་བུ་མོ་སྔོན་ལས་ཀྱི་འདྲེ་གདོན་དྲག་པོས་དབང་བྱས་ནས་
སྨྱོ་བྱས་ཕྲིན་བསྐུར་བས། ཨིནྡྲ་བྷཱུ་ཏིའི་བསམ་པ་ལ་བུ་མོ་འཁོར་བའི་སྡུག་བསྔལ་དྲན་ཏེ་རྒྱལ་སྲིད་ལ་མི་
དགའཁས་སྨྱོ་རྫུན་བྱས་བསམ་སྟེ་སེམས་ལས་མ་བྱས་སོ། ། བུ་མོས་ལོ་བདུན་གྱི་བར་ལ་མངྒ་ལ་པུ་རིའི་གྲོང་
ཁྱེར་དུ་སྦྱིན་མའི་བརྟུལ་ཞུགས་བྱེད་ཀྱིན་ཟས་ཀྱི་ལྷག་རོལ་ཟོས། གོས་ཕྱགས་དར་ཁྲོད་གྱོན་ནས་གདམས་
པའི་དོན་ཉམས་སུ་བླངས་པས་ཕྱག་རྒྱ་ཆེན་པོའི་དངོས་གྲུབ་ཐོབ་བོ། ། དེ་ནས་ཛ་ལེནྡྲས་ལིངས་ལ་ཕྱིན་པས།
རྒྱལ་སར་མ་སླེབས་པར་མཚན་མོ་ལེགས་སྨིན་གྱི་ཕུག་ཏུ་ཕྱིན་ནས། སྨྱོན་མ་འདི་ཅི་བྱེད་བལྟའོ་བསམས་
ནས་ཕུག་ཏུ་བལྟས་པས། ལེགས་སྨིན་རང་གི་ལུས་ཀྱི་འོད་ཀྱིས་ཁྱབ་པར་བྱས། ལྷའི་བུ་མོ་དཔག་ཏུ་མེད་



པས་བསྐོར་ནས་བསྙེན་བཀུར་བྱེད། འཁོར་རྣམས་ལ་ཐེག་པ་ཆེན་པོའི་ཆོས་བཤད་པ་མཐོང་ནས། རྒྱལ་
པོ་ཛ་ལེནྡྲ་དད་པ་སྐྱེས་ཏེ། མོ་འདི་འདྲ་བས་རྒྱལ་སྲིད་བྱེད་པ་ལ་མི་དགའ་ནས་སྨྱོ་རྫུ་བཏབ་པར་འདུག་སྙམ།
རྒྱལ་སྲིད་ལ་སྐྱོ་བ་སྐྱེས་ཏེ་རྒྱལ་སྲིད་བོར་ནས་ལེགས་སྨིན་གྱི་དྲུང་དུ་ཕྱིན་པ་དང་ཕྱག་བྱས་ཆོས་ཞུས་པས།
ལས་རྒྱུ་འབྲས་ཀྱི་ཆོས་བཤད་པ་དང་། རྒྱལ་པོ་ལས་རྒྱུ་འབྲས་ལ་ཡིད་ཆེས་ནས། ཁྱེད་ཀྱིས་བདག་ལ་བསྐྱེད་
རྫོགས་ཟབ་མོ་གནང་དགོས་གསོལ་བས། འདི་སྐད་དུ་ཁྱེད་བདག་གིས་བསྐྱེད་རྫོགས་འབོགས་པའི་སྣོད་མ་
ཡིན། བདག་གི་སློབ་མ་ཕྱགས་བདར་བ་ཕྱག་རྒྱ་ཆེན་པོའི་དངོས་གྲུབ་ཐོབ་པ་གཅིག ཁྱེད་རང་གི་ཕྱགས་
བདར་བའི་ཁྲོད་ན་ཡོད་པས་དེ་ལ་གདམས་ངག་ཞུས་གསུངས། དེ་བདག་གིས་ངོ་མི་ཤེས་བྱས་པས།
ཕྱགས་དར་བ་རྣམས་ཀྱི་ནང་ནས་ཕྱགས་དར་བ་གཅིག་ཟས་ཀྱི་ལྷག་རོལ་ཆུ་ལ་བཀྲུས་ཤིང་རྡོའི་སྟེང་དུ་
བསྐམས་ནས་སེམས་ཅན་ལ་སྦྱིན་པར་གཏོང་བ་གཅིག་ཡོད་ཀྱིས། དེ་ངོས་བཟུང་ལ་གདམས་ངག་ནོས་ཤིག་
གསུངས། དེ་ནས་རྒྱལ་པོས་ཕོ་བྲང་དུ་ཕྱིན་ཏེ་བརྟགས་པས་ངོས་ཟིན་པ་དང། ཕྱགས་བདར་བའི་ཞབས་
ལ་ཕྱག་བྱས། རིན་པོ་ཆེའི་ཁྲི་ལ་བཞག་ནས་བསྙེན་བཀུར་བྱས། དེའི་ཟ་འཕྲོ་དང་ཆུའི་ལྷག་མ་འཐུངས་
ཤིང་ཆོས་ཞུས་པས། ཆོས་བཤད་ནས་སྒྲུབ་པ་བྱེད་དུ་བཅུག ལེགས་སྨིན་དང་ཕྱགས་བདར་བ་གཉིས་ལུས་
དེ་ཉིད་མ་སྤངས་པར་མཁའ་སྤྱོད་དུ་གཤེགས་སོ། ། དེ་ནས་ཛ་ལེནྡས་ཨིནྡྲ་བྷཱུ་ཏི་ལ་ཕོ་ཉ་བཏང་ནས་འདི་སྐད་
དུ། ཁྱེད་ཀྱི་བུ་མོས་ཕྱགས་བདར་བ་ལ་ཆོས་བཤད། དེས་བདག་ལ་ཆོས་བཤད་ནས། ལེགས་སྨིན་དང་
ཕྱགས་བདར་བ་གཉིས་མཁའ་སྤྱོད་དུ་གཤེགས་སོ། ། དེས་སྨྲས་པ་དང་། ཨིནྡྲ་བྷཱུ་ཏིས་བསམས་པ་ངའི་བུ་མོ་
སྐྱེ་བ་དོན་ཡོད་པར་སོང་འདུག ང་ཡང་རྒྱལ་སྲིད་དོན་ཆུང་ལ་ཉེས་དམིགས་ཆེ་བ་འདི་སྤངས་ལ་ཆོས་ལ་
འགྲོ་སྙམ་ནས། རྒྱལ་སྲིད་སྲས་ལ་གཏད་དེ་ལོ་བཅུ་གཉིས་ཁང་བཟང་གཅིག་ཏུ་བསྒྲུབས་པས་ཕྱག་རྒྱ་ཆེན་
པོའི་དངོས་གྲུབ་ཐོབ་པ་འཁོར་འབངས་ཀུན་གྱིས་མ་ཚོར་ཏེ། སྲས་དང་འབངས་རྣམས་ཀྱིས་ཡབ་བཞུགས་
པའི་སར་ཕྱིན་ནས་སྒོ་དབྱེ་བར་བརྩམས་པ་དང་། ཡབ་རྒྱལ་པོ་ནམ་མཁའ་ལ་བཞུགས་ནས་སྒོ་མ་དབྱེ། ང་
འདི་ན་ཡོད་གསུངས་པ་དང་། སྲས་འབངས་རྣམས་ཀྱིས་ནམ་མཁའ་ལ་བཞུགས་པ་མཐོང་ནས། དེ་དག་
ས་དང་པོ་ཐོབ་པ་ཙམ་གྱི་དགའ་བ་སྐྱེས་ཏེ་དད་བཞིན་དུ་ཕྱག་བྱས་ནས་ཕྱོགས་གཅིག་ཏུ་འདུག་པ་དང་།
ཡབ་རྒྱལ་པོས་ཞག་བདུན་ནམ་མཁར་བཞུགས་ཏེ། སྲས་ལ་སོགས་པའི་འཁོར་རྣམས་ལ་ཆོས་དཔག་ཏུ་མེད་
པ་གསུངས་ནས། འཁོར་བདུན་བརྒྱ་དང་བཅས་ཏེ་མཁའ་སྤྱོད་དུ་གཤེགས་སོ། ། དེའི་གཏམ་རྒྱལ་པོ་ཛ་
ལེནྡྲས་ཐོས་ནས། ཆོས་ལ་མི་ཕྱེད་པའི་དད་པ་སྐྱེས་ཏེ། གཅིག་ཏུ་ཆོས་ལ་དགའ་བ་དང་། རང་གི་འཁོར་
ཆོས་ལ་མི་དགའ་བའི་མི་ཐམས་ཅད་ཀྱང་ཆོས་ལ་བཅུག མངྒ་ལ་པུ་རིའི་ཡུལ་དུ་གཙུག་ལག་ཁང་བདུན་
བརྒྱ་བཞེངས་ཏེ་རྒྱལ་པོས་ལྷ་ཁང་དུ་ཕྱིན་པ་དང་། དེ་ན་དགེ་སློང་བརྒྱ་ཙམ་གདུགས་ཚོད་གསོལ་བ་ལ་



བཏུང་བ་ཆུ་དྲངས་ཏེ་གསོལ་བ་མཐོང་ནས། དེ་མི་ལེགས་གསུངས་ཏེ། དར་བ་འདྲེན་པ་ལས། འབྲོག་
ནས་དར་བ་ལེན་མི་ཀུན་ཐག་རིང་བས་དུབ་ཅིང་རྟག་ཏུ་ཉོན་མོངས་པར་འདུག་པས། འབྲོག་ནས་ཤིང་གི་
ཝ་བྱས་ནས་ཡུལ་མངྒ་པུ་རར་དར་པ་དྲངས་ཏེ་ཡུལ་དུ་རྫོང་ཆེན་པོ་བདུན་བྱས་ནས། དེ་ལ་དངུལ་གྱི་སྒྲུབས་
སུ་བཅུག་ནས་གཙུག་ལག་ཁང་བདུན་བརྒྱའི་དགེ་འདུན་ཐམས་ཅད་ལ་དར་བ་བསླངས་ཀྱིན་འདྲེན་ནོ། །
དེནས་རྒྱལ་པོ་ཛ་ལེནྡས་ཕྱག་ན་རྡོ་རྗེ་རང་བྱུང་གི་སྐུ་བཞུགས་བའི་སར་ཟླ་བ་དྲུག་བསྒྲུབས་པས་ཕྱག་རྒྱ་ཆེན་
པོའི་དངོས་གྲུབ་ཐོབ་ནས་ལུས་མ་སྤངས་པར་མཁའ་སྤྱོད་དུ་གཤེགས་སོ། ། རྒྱལ་ཆེན་ཨིནྡྲ་བྷཱུ་ཏིའི་རྟོགས་
བརྗོད་ནི། དུས་ཀྱི་སྣ་རྩེའི་བདག་བྱིན་རླབས་དང་མ་ལྡན་ན། ། ཕྱི་དང་ནང་དུ་སྤྱོད་པ་དག་གིས་སངས་མི་
རྒྱ། ། བདེ་བ་སངས་རྒྱས་དག་དང་ཁྱད་པར་མེད་གྱུར་ན། ། ཞེན་པ་རབ་ཏུ་བཏང་ན་ཉམས་མྱོང་མཆོག་ཏུ་
འགྱུར། ། ཞེས་གསུངས། ལྕམ་ལེགས་སྨིན་ཀ་རའི་རྟོགས་བརྗོད་ནི། དང་པོ་བློ་ལྡན་རྟོགས་པ་བསྐྱེད། །
གཉིས་པ་ནང་དུ་མ་ཡེངས་བསྒོམ། །ཉམས་སུ་མྱོང་བར་གྱུར་པ་ན། །སྤྱོད་ལམ་དག་གིས་དཔྱད་པར་བྱ། །
ཞེས་གསུངས་སོ། ། ཛ་ལེནྡྲའི་རྟོགས་བརྗོད་ནི། ཡེ་ཤེས་རིག་པའི་རང་བཞིན་ནི། ། ཐད་ཀ་མ་སྟེ་གཞུག་
མར་གནས། ། ཇི་ལྟར་རྟོགས་སམ་ངེས་པ་ཡི། ། རྣམ་རྟོག་དྲན་པ་དེ་ཉིད་མིན། །ཞེས་གསུངས་སོ། ། རྒྱལ་
ཆེན་ཨིནབྷཱུ་ཏི། ལྕམ་ལེགས་སྨིན་ཀ་ར། རྒྱལ་པོ་ཛ་ལེན་གསུམ་གྱི་རྣམ་ཐར་དང་ལོ་རྒྱུས་རྫོགས་སོ། །
༦༠. སློབ་དཔོན་ནིར་གུ་ཎའི་(ཡོན་ཏན་མེད་)ལོ་རྒྱུས་ནི། ཡུལ་པུར་ཝ་དེ་ཤ། རིགས་དམངས་
རིགས་སོ། ། དེའང་དམངས་རིགས་ཀྱི་ཁྱིམ་བདག་གཅིག་ལ་བུ་གཅིག་བཙས་པ་ལ་བཙས་སྟོན་རྒྱ་ཆེན་པོ་
བྱས་ཏེ་སྐྱེད་བསྲིངས་སོ། ། དེ་ཆེར་སོང་བ་དང་དེ་ལས་ལ་ངན་ཞིང་ལེ་ལོ་ཆེ་བས་འཇིག་རྟེན་གྱི་བྱ་བ་གང་
ཡང་མི་ཤེས་ཤིང་ཉིན་མཚན་ཀུན་ཏུ་གཉིད་ལོག་གིན་འདུག་པ་དང་། དེའི་ཕ་མ་ལ་སོགས་ཉེ་འབྲེལ་ཐམས་
ཅད་བྱ་བ་གང་ཡང་མི་ཡོང་ཞིང་། ལེ་ལོ་ཅན་འཇིག་རྟེན་གྱི་རྣམ་གཞག་བཟང་ངན་གང་ཡང་མི་ཤེས་པ་འདི་
འདྲ་བའི་མི་སྐྱེས་པ་ལས་ཤིང་ཏོག་གཅིག་སྐྱེས་ན་བཟར་ཉན་ཟེར་ནས་ཀུན་གྱིས་འབར་ཞིང་གནས་དབེན་པ་
ཞིག་ཏུ་བཞག་གོ །དེའི་གན་དུ་དགེ་སློང་ལྷུང་བཟེད་འབྲས་ཆན་གྱིས་བཀང་བ་གཅིག་བྱོན་ནས། འབྲས་
ཆན་དེ་དགེ་སློང་རང་གིས་གསོལ། དེ་ལ་ཡང་བྱིན་ནས་ཁྱོད་སུ་ཡང་མེད་པའི་གནས་དབེན་པ་འདི་ན་ཅི་
བྱེད་ཀྱིན་འདུག་གསུངས་པས། བདག་ལེ་ལོའི་དབང་གིས་འཇིག་རྟེན་གྱི་བྱ་བ་གང་ཡང་མི་ཤེས་པས། ཕ་
མ་ཉེ་འབྲེལ་སོགས་ཀྱིས་རྟག་ཏུ་ཁ་ཟེར་གྱིན་སྤངས་ཏེ་འདིར་འདུག་པ་ལགས་ཟེར། དགེ་སློང་ན་རེ་ཁྱོད་
འཁོར་བའི་ཆོས་སྐྱེ་རྒ་ན་འཆི་ལ་སོགས་པའི་སྡུག་བསྔལ་གྱིས་མི་འཇིགས་སམ། འཇིགས་ན་ཆོས་གྱིས་
གསུངས་པས། འཕགས་པ་བདག་ལ་ཆོས་སུས་སྟེར། ཆོས་སྟེར་མི་ཡོད་ན་དང་ཆོས་བྱེད་པ་ལགས་ཟེར།
ཆོས་དགོས་ན་ངས་སྦྱིན་གྱིས་གསུངས་ནས་དབང་བསྐུར། སྟོང་པ་དང་སྙིང་རྗེ་འོད་གསལ་གསུམ་གྱི་



གདམས་ངག་བྱིན་ཏེ། དེས་ཀྱང་ཅི་ཡང་མི་ཤེས་པའི་རང་གི་སེམས་ཀྱི་དམིགས་པ་དང་། འཇིག་རྟེན་གྱི་
རྟོག་པ་གཅིག་ཏུ་བསྒོམས་པས་སྣང་སྲིད་ཐམས་ཅད་སྟོང་པར་རྟོགས་ཏེ། དེ་ལྟར་གང་ཡང་མི་ཤེས་པའི་
སྟོང་པ་ཉིད་བསྒོམས་ཤིང་བསོད་སྙོམས་བསླངས་པས། མི་ཀུན་ན་རེ། ཁྱོད་སུ་ཡིན་དོན་ཅི་ཡོད་ཟེར་བ་ལ།
ངས་གང་ཡང་མི་ཤེས་བྱས་པས། འདི་རྨོངས་པ་ཞིག་འདུག་ཟེར་ཞིང་བཞད་གད་བྱེད་པ་ལ། རང་གཞན་
གཉིས་ཀ་ལ་སྙིང་རྗེ་སྐྱེས་ཏེ་ངུས་པས། བདག་གཞན་གཉིས་ཀ་མ་གྲུབ་པར་རྟོགས་ཏེ། དམིགས་པ་མེད་
པའི་སྙིང་རྗེ་བསྒོམས་པས་སྙིང་རྗེ་སྟོང་ཉིད་དུ་ཐིམ་ནས། སྟོང་ཉིད་འོད་གསལ་གྱི་རྟོགས་པ་སྐྱེས་ཏེ།
སེམས་ཀྱི་དྲི་མ་དག་པས་འཁོར་བ་ཐོག་མ་མེད་པ་ནས་མ་རིག་པའི་ཆོས་རྙིང་པའི་འཁྲུལ་པ་ནི་སྟོར་ནས་མ་
ཤེས། འོད་གསལ་གནས་ལུགས་ཀྱི་ཆོས་གསར་པ་མ་འཁྲུལ་བ་དང་འཕྲད་ནས། རྒྱ་མཚོར་གྲུ་ཞིག་པ་ལྟར་
འཁྲུལ་པ་རང་སར་ཞིག་ནས་ཕྱག་རྒྱ་ཆེན་པོའི་དངོས་གྲུབ་ཐོབ་སྟེ། མཚན་ཡང་སློབ་དཔོན་ནིར་གུ་ཎ་ཞེས་
ཕྱོགས་ཀུན་ཏུ་གྲགས་སོ། ། རྟོགས་བརྗོད་ནི། ཆུ་རླབས་ལྟ་བུའི་ཉམས་བསྟན་སྤྱོད་པ་བགས་ཀྱིས་འགྲོ་བར་
བྱ། ། བླ་མ་དམ་པའི་གདམས་ངག་གིས། །ཆགས་སྡང་རྟོག་པ་རང་ཞིར་བྱ། ཞེས་གསུངས་ནས་ཡུལ་པུར་
པདེ་ཤའི་འགྲོ་བ་དུ་མའི་དོན་མཛད་དོ། ། ལུས་དེ་ཉིད་ཀྱིས་མཁའ་སྤྱོད་དུ་གཤེགས་སོ། ། སློབ་དཔོན་ནིར་
གུ་ཎའི་རྣམ་ཐར་དང་ལོ་རྒྱུས་རྫོགས་སོ། །
༦༡. སློབ་དཔོན་ཙ་བ་རི་པའི་(འཁུར་འཚོང་པ་)ལོ་རྒྱུས་ནི། ཡུལ་ཙ་པ་ཀ། རིགས་འཁུར་བ་
འཚོང་བའི་རིགས། བླ་མ་འཕགས་པ་སྤྱན་རས་གཟིགས། གོས་ཀ་ཐུང་གཅིག་ལས་མེད་པའོ། ། དེ་ཡང་
ཁྱིམ་བདག་གཅིག་གི་ས་ནས་འཁུར་བ་བསླངས་ཏེ་བཙོངས་ནས་རིན་སྟེར་བ་ལ། རེ་ཞིག་ནས་འཁུར་
བསླངས་ཏེ་མ་བཙོངས་པར་རང་ཉིད་ཀྱིས་ཟོས་པ་དང་། དེའི་གནས་སུ་འཕགས་པ་སྤྱན་རས་གཟིགས་ཀྱིས་
དགེ་སློང་ཞིག་ཏུ་སྤྲུལ་ཏེ་བྱོན་པས། དེས་ཕྱག་བྱས་ཏེ་འཁུར་བའི་ཕྱེད་དྲངས་པ་དང་། ཁྱེད་ཀྱི་འཁུར་བ་
འདི་གང་ནས་བྱུང་གསུངས། ཁྱིམ་བདག་གིས་འཁུར་བ་འཚོང་རྒྱུ་ཡིན་པ་ལ་མ་བཙོངས་པར་རང་གིས་ཟོས།
ཁྱེད་ལའང་དད་ནས་དྲངས་པ་ཡིན་ཟེར། འོ་ན་ཁྱོད་ཡོན་བདག་ཡིན་ལ། ང་མཆོད་གནས་ཡིན་པས་ཆོས་
སྦྱིན་དགོས་གསུངས་ནས། བྱིན་རླབས་འཕོ་བའི་དབང་བསྐུར་མཛད་དེ། འཕགས་པ་སྤྱན་རས་གཟིགས་
སྒོམས་ལ། སྙིང་པོ་ཨོཾ་མ་ཎི་པདྨེ་ཧཱུཾ་ཞེས་ཟློས་ཤིག འཁུར་བའི་རིན་ཀྱང་འབྱུང་གི་གསུངས། དེས་ཀྱང་
ཉིན་མཚན་དུ་འཕགས་པ་བསྒོམ་ཞིང་སྙིང་པོ་བཟློས་པ་བྱས་སོ། ། དེ་ནས་དུས་གཅིག་གི་ཚེ་ཁྱིམ་བདག་
འཁུར་བའི་བདག་པོ་དེས་བཟུང་ནས། འཁུར་བའི་རིན་རྣམས་ག་རེ་ཟེར། རིན་བཅལ་རྒྱུ་མེད་བྱས་པས།
ཁྱིམ་བདག་གིས་བརྡུངས་པ་དང་། བདག་གཅིག་པོས་མ་ཟོས་བྱེད་དགེ་སློང་ལ་མཆོད་པ་བྱས། ཕྱེད་
བདག་གིས་ཟོས་པ་ཡིན་པ་ལ། བདག་གཅིག་བུ་བརྡུང་བ་ཡིན་ནམ་བྱས་པས། ངའི་འཁུར་བ་ཁྱོད་ཀྱིས་
63



ཁྱེར་བ་ཡིན་མོད་སྨྲས་པ་དང་། རྩིག་པ་དང་ཀ་བ་ལ་སོགས་པ་ཐམས་ཅད་ནས་འོད་དང་སྒྲ་བྱུང་ནས་དགོད་
པ་དང་། ཁྱིམ་བདག་ངོ་མཚར་སྐྱེས་སོ། ། དེ་ནས་འཕགས་པ་སྤྱན་རས་གཟིགས་དངོས་སུ་བྱོན་ཏེ། དགེ་
སློང་དེ་ང་ཡིན་གསུངས་ནས་གསེར་ཏོ་ལོ་བརྒྱ་ཁྱིམ་བདག་ལ་དུ་བྱིན་ནོ། ། དེ་ནས་ཙ་བ་རི་པའི་ལུས་སེམས་
ཀྱི་དྲི་མེད་ཀྱི་དྲི་མ་དག་ནས། འཕགས་པ་སྤྱན་རས་གཟིགས་བླ་མ་ཡིན་པར་ཤེས་ཏེ། སྐུ་དྲིན་དྲན་ནས་རི་
བོ་པོ་ཏ་ལར་ཕྱིན་པའི་ལམ་དུ་རྐང་པ་ལ་ཚེར་མ་ཟུག་པའི་སྡུག་བསྔལ་གྱིས་སྐྱོ་ནས་སྨྲེ་སྔགས་བཏོན་ཏེ།
བདག་འཕགས་པ་ལ་དད་ནས་འོངས་ན། འཕགས་པ་ལ་མངོན་ཤེས་མི་མངའ་འམ། བདག་གི་སྡུག་
བསྔལ་མ་གཟིགས་སམ་བྱས་པས། འཕགས་པ་དངོས་སུ་བྱོན་ཏེ། ཁྱོད་ཀྱི་བླ་མ་ང་ཡིན་གསུངས་ནས་བྱིན་
རླབས་མཛད་པས་སོས་པར་གྱུར་ཏོ། ། ད་ཁྱོད་རང་དོན་འགྲུབ་པས་མི་ཆོག་པས་ཡུལ་དུ་སོང་ལ་གཞན་དོན་
གྱིས་གསུངས། གནང་བ་བྱིན་མ་ཐག དེ་ཤིང་ཏཱ་ལ་བདུན་ཙམ་དུ་ནམ་མཁའ་ལ་འཕགས་ཏེ། མཚན་
ཡང་ཙ་པ་རི་ཞེས་ཕྱོགས་ཀུན་ཏུ་གྲགས་སོ། ། དེའི་རྟོགས་བརྗོད་ནི། གར་ཡང་མ་བལྟ་དབུས་སུ་ལྟོས། །
མཆོག་དང་དགའ་བྲལ་བདེ་བ་ཆེ། ། སྔགས་ཀྱི་གསང་བའི་སྟོབས་བཅད་ནས། ། རྣལ་འབྱོར་རྟགས་ཀྱིས་
བསྒྱུར་བར་བྱ། ། ཞེས་གསུངས་ནས། ཙ་པ་ཀ་ལ་སོགས་པའི་ཡུལ་དུ་ལོ་ལྔ་བརྒྱ་བཞུགས་ཏེ། འགྲོ་བའི་
དོན་དཔག་ཏུ་མེད་པ་མཛད་ནས་འཁོར་བདུན་སྟོང་དང་བཅས་ཏེ་མཁའ་སྤྱོད་དུ་གཤེགས་སོ། ། སློབ་
དཔོན་ཙ་པ་རི་པའི་རྣམ་ཐར་དང་ལོ་རྒྱུས་རྫོགས་སོ། །
༦༢. སློབ་དཔོན་ཙམ་པ་ཀའི་(མེ་ཏོག་པ་)ལོ་རྒྱུས་ནི། ཡུལ་ཙམ་པ་ཀ་ཞེས་མེ་ཏོག་གི་མིང་ལས་
བཏགས་པ་ཡིན། དེས་ན་རྒྱལ་པོ་གཅིག་ལ་རྒྱལ་སྲིད་ཀྱི་འབྱོར་པ་ཆེན་པོ་དང་ལྡན་པ་ལ། ལང་ཚོ་གཞོན་
པའི་དྲེགས་པས་ར་རོ་བར་གྱུར་ཏོ། ། ཙམ་པ་ཀའི་སྐྱེད་མོས་ཚལ་དུ་མེ་ཏོག་གིས་ཁང་པ་བྱས། སྔས་དང་
སྟན་ཡང་མེ་ཏོག་ཙམ་པ་ཀ་ཁ་དོག་སེར་བ། དྲི་ཞིམ་པོ་ལ་བྱས་པའི་སྟེང་དུ་འགྲེ་ལྡོག་བྱེད་ཀྱིན་འདུག་པ་ན།
དེའི་གན་དུ་དགེ་སློང་ཞིག་བྱོན་པ་དང་། རྒྱལ་པོ་དང་བཙུན་མོ་ལ་སོགས་པའི་འཁོར་ཐམས་ཅད་ཀྱིས་ཕྱག་
བྱས། གདན་སྟབས། ཞབས་བཀྲུ་བ་ལ་སོགས་བསྙེན་བཀུར་གྱི་རིམ་པ་བྱས་ཏེ། བཞེས་ཆབ་གྱ་ནོམ་པ་
ཡང་ཞུས་པས། རྒྱལ་པོ་ལ་སོགས་པའི་དོན་དུ་དགེ་སློང་དེས་ཡོན་བཤད་མཛད་པས། རྒྱལ་པོ་འཁོར་
བཅས་དད་དེ་སློབ་དཔོན་དུ་བཟུང་ནས་བཞུགས་པ་དང་། རྒྱལ་པོ་ན་རེ་ཁྱོད་ཀྱིས་ཡུལ་མང་པོ་གཟིགས་ན་
མེ་ཏོག་འདི་འདྲ་བ་ཡུལ་གཞན་ན་མཆིས་སམ། བདག་གི་སྐྱིད་འདྲ་བ་རྒྱལ་པོ་གཞན་སུ་ལ་གདའ་ཟེར།
དགེ་སློང་ན་རེ་འབྱོར་པའི་བདེ་བ་ནི་རྒྱལ་པོ་གཞན་ལས་ཁྱེད་ལྷག་པ་འདུག་སྟེ། ལར་འཁོར་བའི་ཆོས་ལ་
སྙིང་པོ་མེད་པ་རྣམ་སྨིན་གྱི་ལུས་ཤ་ཁྲག་གི་ཕུང་པོ་མི་གཙང་བས་གང་བ་སྡུག་བསྔལ་གྱི་རང་བཞིན་ཅན་འདི་
ལ་གཅེས་སྤྲས་བྱས་ཀྱང་སྙིང་པོ་གང་ཡང་མེད་དོ་གསུངས། རྒྱལ་པོས་རང་གི་སྐྲ་དང་སེན་མོ་བཅད་ནས་



མེར་བསྲེགས་པས། ཙམ་པ་ཀའི་མེ་ཏོག་དྲི་ཞིམ་པོ་དེ་མ་བྱུང་བར་མི་གཙང་བའི་དྲི་སྐྱུག་བྲོ་བ་བྱུང་བས།
རང་གི་ལུས་ལ་ཡིད་འབྱུང་སྐྱོ་བ་སྐྱེས་ཏེ། འཕགས་པ་བདག་ལ་ཆོས་ཤིག་ཞུ་ཟེར། དགེ་སློང་གིས་རྣམ་སྨིན་
གྱི་ལུས་མི་གཙང་བའི་རང་བཞིན་ཡིན་པ་དང་། འཁོར་བའི་ཉེས་དམིགས་དཔག་ཏུ་མེད་པ་དང་། ཐར་
པའི་ཆོས་དང་མྱ་ངན་ལས་འདས་པའི་ཡོན་ཏན་དང་བསྔགས་པ་དུ་མ་བཤད་ནས་བྱིན་རླབས་འཕོ་བའི་
དབང་བསྐུར་མཛད་དེ། གདམས་ངག་གསུམ་གནང་བ་ནི། བླ་མའི་གདམས་ངག་གི་མེ་ཏོག་དང་
། རང་
ཉིད་ཀྱི་སེམས་ཀྱི་བུང་བ་དང་། བྱམས་སྙིང་རྗེའི་སྦྲང་རྩི་དང་གསུམ། རང་གི་སེམས་ཀྱི་དམིགས་པས་
གཅིག་ཏུ་གྱིས་ལ་སྒོམས་ཤིག་གསུངས། དེས་ཀྱང་ལོ་བཅུ་གསུམ་གྱི་བར་དུ་བསྒོམས་པས་སྒོ་གསུམ་གྱི་མངོན་
ཞེན་འཁྲུལ་པའི་དྲི་མ་ཐམས་ཅད་དག་ནས་ཕྱག་རྒྱ་ཆེན་པོའི་དངོས་གྲུབ་ཐོབ་སྟེ། མཚན་ཡང་སློབ་དཔོན་
ཙམ་པ་ཀ་ཞེས་ཕྱོགས་ཀུན་ཏུ་གྲགས་སོ། ། དེའི་རྟོགས་བརྗོད་ནི། ཐབས་དང་ཤེས་རབ་ཨ་ཙ་ན་ལྟ་བུ། ། བླ་
མ་ཆུ་བོའི་རྒྱུན་གྱིས་ཀུན་ལ་ཁྱབ། ། ལྷན་ཅིག་སྐྱེས་པའི་དཔག་བསམ་ཤིང་དག་ལ། ། འབྲས་བུ་སྐུ་གསུམ་
གདོད་ནས་རང་ལ་རྫོགས། ། ཞེས་གསུངས་ནས་རང་གི་བཙུན་མོ་ལ་སོགས་པའི་འགྲུབ་དུ་མའི་དོན་མཛད་
དེ། ལུས་དེ་ཉིད་མ་སྤངས་པར་མཁའ་སྤྱོད་དུ་གཤེགས་སོ། ། སློབ་དཔོན་ཙམ་པ་ཀའི་རྣམ་ཐར་དང་ལོ་རྒྱུས་
རྫོགས་སོ། །
༦༣. སློབ་དཔོན་བྷི་ཁ་ནའི་(སོ་གཉིས་པ་)ལོ་རྒྱུས་ནི། ཡུལ་པ་ལི་པུ་ཏྲ། རིགས་དམངས་རིགས་
སོ། ། དེ་འང་ཟས་ནོར་དང་འབྱོར་པ་ཉམས་ནས་གྲོང་ཁྱེར་དུ་བསོད་སྙོམས་བྱེད་པ་ལ་རེ་ཞིག་གི་ཚེ་བསོད་
སྙོམས་མ་ཁུགས་ནས། དབེན་པར་འདུག་པའི་གནས་སུ་མཁའ་འགྲོ་མ་ཞིག་བྱོན་ནས། རིགས་ཀྱི་བུ་ཁྱོད་
འདི་ན་ཅི་བྱེད་ཀྱིན་འདུག་གསུངས། བདག་སེམས་ཀྱི་འདོད་པ་མ་རྙེད་ནས་ཡིད་མ་བདེ་སྟེ་ནགས་དབེན་
པ་འདི་ན་འདུག་གིན་གདའ་ཞུས། འོ་ན་སེམས་ཀྱི་འདོད་པ་རྙེད་པའི་ཐབས་ཡོད་དེ་དགོས་སམ་གསུངས།
དགོས་ཟེར། མཁའ་འགྲོ་མས་དབང་བསྐུར་བས། ཡོན་འབུལ་རྒྱུ་མེད་དེ། སོ་རྣམས་བཏོན་ཏེ་ཕུལ་བས།
དེའི་ལྷག་བསམ་དག་པར་གཟིགས་ནས་ཐབས་ཤེས་ཟུང་འཇུག་གི་གདམས་ངག་གནང་། དེས་ཀྱང་ལོ་
བདུན་བསྒོམས་པས་བདེན་པ་མཐོང་སྟེ། རྟོགས་པ་བརྗོད་པ་ནི། བླ་མེད་བགྲོད་དཀའི་བྱང་ཆུབ་གནས་
ཆེན་དུ། ། ཟུང་འཇུག་བདེ་ཆེན་བྱང་ཆུབ་ལམ་བསྟེན་པས། ། འབྲས་བུ་ཕྱོགས་ཆ་བྲལ་བའི་དབང་ཕྱུག་
མཆོག ། བླ་མ་དམ་པའི་དྲིན་གྱིས་དེ་ཉིད་རྟོགས། ། ཞེས་གསུངས་ཏེ། ཟག་མེད་ཀྱི་ཡོན་ཏན་དུ་མ་དང་
ལྡན་པས་ལུས་དེ་ཉིད་མ་སྤངས་པར་མཁའ་སྤྱོད་དུ་གཤེགས་སོ། ། སློབ་དཔོན་བྷི་ཁ་ནའི་རྣམ་ཐར་དང་ལོ་
རྒྱུས་རྫོགས་སོ། །
༦༤. སློབ་དཔོན་ཏིལ་བརྡུངས་པའི་(བའམ་ཏི་ལོ་པ་)ལོ་རྒྱུས་ནི། ཡུལ་པུ་ཏྲ་པུ་རི། རིགས་འབྲུ་



མར་འཚོང་བའི་རིགས་སོ། །དེ་ཡང་འབྲུ་མར་འཚོང་བའི་ཚོང་དཔོན་ཆེན་པོ་ཞིག་ཡིན། དེས་གྲོང་ཁྱེར་དུ་
མར་འབྲུ་མར་གྱི་ཚོང་བྱས་པས། ཚོང་ལེགས་ནས་རྣམ་ཐོས་གྱི་བུ་དང་མཉམ་པའི་འབྱོར་པ་ཐོབ་སྟེ། རང་
ཉིད་འདོད་པའི་ཡོན་ཏན་ཐམས་ཅད་ལ་ལོངས་སྤྱོད་པར་བྱེད་དེ། དེ་ཡང་ཚོད་སྣ་བརྒྱད་ཅུ་རྩ་བཞི་དང་།
བཏུང་བ་ལྔ་ལ་སོགས་པ་ཐམས་ཅད་རྒྱལ་པོས་མ་ཚོར་བར་རང་ཉིད་བདེ་བར་ལོངས་སྤྱོད་ཀྱིན་འདུག་པ་
དང་། དུས་གཅིག་གི་ཚེ་དེའི་གནས་སུ་རྣལ་འབྱོར་པ་པཎྜི་ཏ་ཞིག་བྱོན་ནས། དེ་ལ་འཁོར་བའི་ཉེས་
དམིགས་དང་ཐར་པའི་བསྔགས་པ་བརྗོད་པས་ཚོང་དཔོན་དད་དེ། བཟའ་བ་དང་བཅའ་བ་གྱ་ནོམ་པར་
དྲངས་ནས་མཆོད་པ་བྱས་ནས། པཎྜི་ཏས་ཚོང་དཔོན་ལ་དབང་བསྐུར། བསྐྱེད་རྫོགས་ཀྱི་གདམས་ངག་
གནང་སྟེ། ཁྱོད་ཀྱིས་བསྐལ་པ་སྟོང་དུ་འབྲུ་མར་བཏོན་ཡང་ཐར་པ་མི་ཐོབ་པས། ཏིལ་དང་འབའ་ཆ་
འཚིར་བའི་ལས་བོར་ལ། རང་གི་ལུས་འབའ་ཆ། རྣམ་རྟོག་མར་ཁུར་བསྒོམས་ལ་འཚིར་ཅིག་ཅེས་བསྐྱེད་
རིམ་དང་། ལུས་ཀོང་བུར་གྱིས། ཆོས་ཉིད་བྱང་སེམས་མར་ཁུར་གྱིས། རིག་པ་སྡོང་བུར་གྱིས་ལ་ཡེ་ཤེས་
ཀྱི་མེ་སྤར་ཏེ་རྣམ་རྟོག་དང་མཚན་མ་ཐམས་ཅད་བསྲེགས་པར་སྒོམས་ཤིག་ཅེས་རྫོགས་རིམ་ཕོག་སྟེ། དེས་
ཀྱང་ལོ་དྲུག་བསྒོམས་པས་བསྐྱེད་རྫོགས་ཀྱི་དོན་ལ་བརྟན་པ་ཐོབ་ནས། རང་གྲི་ལུས་མེ་མར་དུ་སོང་བ་ཁྱིམ་
གྱི་མི་རྣམས་ཀྱིས་ཚོར་ལ་གཞན་གྱིས་མ་ཚོར་བ་དང་། ཚོང་དཔོན་དེས་འཇིག་རྟེན་ན་ང་ལས་སྐྱིད་པ་སུ་ཡོད།
ང་དང་རྒྱལ་པོ་གཉིས་ང་སྐྱིད་ཟེར་ནས་ཡི་གེར་བྲིས་ཏེ་སྐྱུར་བ་རྒྱལ་པོའི་བློན་པོས་རྙེད་ནས་རྒྱལ་པོ་ལ་ཕུལ་
བས། འདི་སུ་ཡིན་རྟོགས་ཤིག་གསུངས། བརྟགས་པས་དང་པོ་ཚོང་པའི་ཟས་ཀྱི་ལོ་མ་ཐང་ལ་བསྐྱུར་བའི་
གསེབནས་བྱུང་ཟེར། ཚོང་དཔོན་དེའི་ཁྱིམ་དུ་མི་ཞིག་བཏང་བས། དེའི་མཐའ་སྐོར་གྱི་ལོ་མ་དང༌།
ཟས་ཀྱི་ལྷག་རོལ་ལ་ཡང་དྲི་དང་རོ་སྔོན་ཆད་མ་ཚོར་བའི་ཞིམ་པ་དང་། བྲོ་བ་མཆོག་ཏུ་གྱུར་པ་དང་། ཁང་
པའི་ནང་གི་ལུས་ཀྱི་འོད་ཕྱིར་ཟང་ཐལ་དུ་བྱུང་པ་ཀུན་གྱིས་མཐོང་ཞིང་། མི་དེས་ཁང་པའི་ནང་དུ་ཕྱིན་པས་
སུམ་ཅུ་རྩ་གསུམ་གྱི་ལྷའི་ལོངས་སྤྱོད་ལྟར་གྱུར་ཞིང་། འོད་ཀྱང་ཚོང་དཔོན་གྱི་ལུས་ཀྱི་ཡིན་པར་ངེས་ནས།
རྒྱལ་པོ་ལ་བསྙད་པས། རྒྱལ་པོ་དང་བཙུན་མོ་བློན་པོ་ལ་སོགས་པ་སྐྱེ་བོའི་ཚོགས་ངོ་མཚར་སྐྱེས་ཏེ། ཚོང་
དཔོན་གྱི་དྲུང་དུ་ཕྱིན་ནས་ཕྱག་འཚལ་ཞིང་ཆོས་ཞུས་པས། ཐམས་ཅད་ལ་དབང་བསྐུར་ཏེ་གདམས་ངག་
གནང་། དེ་དག་གིས་ཀྱང་ཉམས་སུ་བླངས་པས་དྲི་མ་དག་ཅིང་དངོས་གྲུབ་ཐོབ་པས། ཚོང་དཔོན་ལ་
མཚན་ཡང་བླ་མ་ཏེ་ལོ་པ་ཞེས་པ་ཡོངས་སུ་གྲགས་སོ། ། ཏིལ་བརྡུངས་པའི་རྟོགས་བརྗོད་ནི། སེམས་ཀྱི་བྱེད་
པས་བདེ་སྡུག་འབྱུང་
། ། ཀུན་རྫོབ་ཏིལ་སྣུམ་ཚོང་ཟོག་གིས། ། འདི་ཕྱིའི་དོན་རྣམས་འགྲུབ་མི་འགྱུར། །
རང་སེམས་བླ་མའི་གདམས་ངག་གིས། ། དོན་དམ་ཡེ་ཤེས་སྣུམ་བཙོངས་པས། ། གནས་ལུགས་ཕྱག་རྒྱ་ཆེན་
པོར་རྟོགས། ། ཞེས་གསུངས་ནས་པུ་ཏྲ་པུ་རིའི་རྒྱལ་པོ་ལ་སོགས་པ་སྐྱེ་བོའི་ཚོགས་ཐམས་ཅད་སློབ་དཔོན་
66



དང་བཅས་ཏེ་ལུས་མ་སྤངས་པར་མཁའ་སྤྱོད་དུ་གཤེགས་སོ། ། སློབ་དཔོན་ཏིལ་བརྡུངས་པའི་རྣམ་ཐར་
དང་ལོ་རྒྱུས་རྫོགས་སོ། །
༦༥. སློབ་དཔོན་ཀུ་མ་རིའི་(རྫ་མཁན་པ་)ལོ་རྒྱུས་ནི། ཡུལ་མི་ན་ཤ་རི། རིགས་རྫ་མཁན་ནོ། །
ཡུལ་དེ་ན་རྫ་མཁན་ཞིག་ཡོད་པ་ལས། དུས་རྟག་ཏུ་རྫ་ཁོ་ན་བྱེད་པ་ཡིན་ལ། དུས་རེ་ཞིག་གི་ཚེ་དེའི་གན་དུ་
རྣལ་འབྱོར་པ་ཞིག་བྱོན་ནས་བསོད་སྙོམས་བསླངས་པས། རྫ་མཁན་ན་རེ། བདག་གིས་གྲོང་ཁྱེར་གྱི་རྫ་དུ་
མ་ཞིག་བཟོས་ཀྱང་ཟིན་པ་དང་། ཟད་པའི་དུས་མ་བྱུང་བས། ད་ལས་འདིས་སྐྱོ་བར་གྱུར་ཀྱང་བོར་ན་
འཚོབ་ཆད། མ་བོར་ན་སྡུག་བསྔལ་བར་གདའ་བས། ཁྱེད་ཀྱིས་འཁོར་བའི་སྡུག་བསྔལ་ལས་ཐར་པའི་
ཐབས་ཤིག་མངའ་ན་སྟོན་དགོས་ཞུས་པས། རྣལ་འབྱོར་པས་དེ་ལ་དབང་བསྐུར། དེའི་ལས་དང་བསམ་
པ་དང་བསྟུན་པའི་བསྐྱེད་རྫོགས་ཀྱི་གདམས་པ། ཁམས་གསུམ་འཁོར་ལོར་བསྒོམ། ལས་དང་ཉོན་མོངས་
པ་སྣ་ཚོགས་འཇིམ་པར་བསྒོམ། འགྲོ་བ་རིགས་དྲུག་རྫར་བསྒོམ། དེ་ཐམས་ཅད་ཡེ་ཤེས་ཀྱི་མེས་བསྲེགས་
པར་སྒོམས་ཤིག་གསུངས། དེས་ཀྱང་དེ་ལྟར་བསྒོམས་པས་ཁམས་གསུམ་ལ་སོགས་པ་ཐམས་ཅད་མ་གྲུབ་
པར་རྟོགས་པས་འཁྲུལ་པའི་དྲི་མ་གཞི་ཐོག་ཏུ་དག་ནས། ཕྱག་རྒྱ་ཆེན་པོའི་འབྲས་བུ་ཐོབ་སྟེ། མཚན་ཡང་
སློབ་དཔོན་ཀུ་མ་རི་པ་ཞེས་གྲགས་སོ། ། དེའི་རྟོགས་བརྗོད་ནི། རྒྱུ་མཐུན་མཚན་མའི་འཁོར་ལོ་ཡིས། །
སྲིད་པའི་ཟློས་གར་སྣ་ཚོགས་བྱས། ། ཡེ་ ཤེས་རིག་པའི་མེ་ཡིས་ནི། ། མ་རིག་འཁྲུལ་པའི་བུད་ཤིང་
བསྲེགས། ། ཞེས་གསུངས་ནས། ལུས་མ་སྤངས་པར་མཁའ་སྤྱོད་དུ་གཤེགས་སོ། ། སློབ་དཔོན་ཀུ་མ་རི་པའི་
རྣམ་ཐར་དང་ལོ་རྒྱུས་རྫོགས་སོ། །
༦༦. སློབ་དཔོན་དུ་མེ་པའི་(དུ་བི་པ་)ལོ་རྒྱུས་ནི། ཡུལ་མ་ག་དྷཱའི་བྱེ་བྲག་གྲོང་ཁྱེར་ཙམ་པ་ཀ
རིགས་འབྲོག་པ། སློབ་དཔོན་ཙ་པ་རི་པའོ། ། དེ་ཡང་འབྲོག་པ་ཞིག་ལ་འབྱོར་པ་དཔག་ཏུ་མེད་པ་ཡོད་དེ།
བཞོན་གྱི་མ་ཧེ་སྟོང་། རྟ་དང་ར་ལུག་ལ་སོགས་པ་བསམ་གྱིས་མི་ཁྱབ་པ་ཡོད་པ་ལས། དུས་རེ་ཞིག་གི་ཚེ་
འབྲོག་པ་དེའི་ཕ་ཤི་ནས་སྟོན་མོ་རྒྱ་ཆེན་པོ་བྱེད་པར་བརྩམས་ཏེ་ཡུལ་དེའི་དགེ་སློང་ཐམས་ཅད་སྤྱན་དྲངས།
ཉིན་མཚན་གཉིས་སུ་གཡོས་སྣ་ཚོགས་བྱས། ཡུལ་མི་ཐམས་ཅད་བོས་ནས་ཆུ་བོ་གངྒཱར་ཁྲུས་ལ་ཕྱིན།
འབྲོག་པ་དེའི་མནའ་མ་ཡུལ་ཐག་རིང་ནས་བསླངས་བ་ཞིག་ལ་བུ་གཟུགས་བཟང་ཞིང་། སྣའི་གཟེངས་མཐོ་
བ། དཔྲལ་བའི་དབྱེས་ཆེ་བ་གཅིག་བཙས་ནས་ཡོད་པས་གཅེས་སྤྲས་བྱས། ཆུ་བོ་གངྒཱར་མ་བཏང་བར་
བཟའ་བཅའ་བསྲུང་ཞིང་ཁྲུས་ཁྱིམ་དུ་གྱིས་ཤིག་སྨྲས་ནས། ཁྱིམ་བདག་རང་ཡང་ཁྲུས་ལ་ཕྱིན་པ་དང་། བླ་
མཙ་པ་རི་པ་བྱ་བ་དེ་འབྲོག་ཡུལ་དེར་བསོད་སྙོམས་མཛད་པས། མི་ཐམས་ཅད་གངྒཱར་ཁྲུས་ལ་སོང་ནས་
ཡུལ་ཁྱིམ་འདི་ཚོ་ན་ཁང་སྲུང་བ་རེ་ལས་མེད། ངེད་ཁང་སྲུང་བ་རྣམས་ཀྱང་བདག་འབྲོག་པའི་གཙོ་བོ་ཞིག་



གི་ཕ་ཤི་ནས་སྟོན་མོ་བྱེད་པས། བདག་ཅག་རྣམས་ཀྱང་ཞག་གསུམ་དུ་བ་བཅད་ནས་དེ་ཟ་བ་ལགས་པས།
ཉིད་རང་ཡང་དེར་གཤེགས་པ་ཞུ་ཟེར། སློབ་དཔོན་ཙ་པ་རི་པས་འབྲོག་པའི་གཙོ་བོ་ཡ་ཤི་བའི་ཁྱིམ་དུ་བྱོན་
ནས་བསོད་སྙོམས་བསླངས་པས། མནའ་མའི་བསམ་པ་ལ་བཟའ་བཏུང་སྦྱིན་ན་ཟས་ཀྱི་རྒྱ་ཞིག་ནས་འགྲོ།
དེ་ལྟར་སོང་ན་ཁྱོ་སྐྱུག་དང་ཁྱིམ་མི་ཀུན་གྱིས་ཁ་ཟེར་ཞིང་འབར་དུ་བྱུང་ན་འགྲོ་ས་གཅིག་ཀྱང་མེད། མའི་
ཡུལ་ནི་ཐག་རིང་སེམས་ཤིང་བསོད་སྙོམས་མ་བྱིན་ན་ནི་མི་རུང་སྙམ་སྟེ། མནའ་མས་སློབ་དཔོན་ཙ་པ་རི་པ་
ལ་གསོལ་བ། བདག་གདུགས་ཚོད་འདྲེན་པ་ལ་ཁྱིམ་མི་ཀུན་མ་མཆིས་པས་དྲངས་ན་ཁོང་རྣམས་ཀྱིས་ཁ་
ཟེར་ཞིང་བྱུང་ན་འགྲོ་ས་གང་ཡང་མ་མཆིས། ཕ་མའི་ཡུལ་ཡང་ཤིན་ཏུ་ཐག་རིང་བ་ན་མཆིས། མ་དྲངས་
ན་མི་རུང་བས་ཇི་ལྟར་ལེགས། སློབ་དཔོན་ན་རེ། མགྲོན་པོ་ལ་དྲངས་པས་ཁ་ཟེར་དུ་མི་ཡོང་། གལ་ཏེ་
ཟེར་ན་ངའི་གམ་དུ་ཤོག་གསུངས། མནའ་མས་ཉིད་གང་ན་བཞུགས་བདག་གིས་མ་འཚལ་བྱས་པས། ཙ་
པ་རི་པས་ང་ས་ཕྱོགས་འདི་ལྟ་བུ་རུ་མེ་བཏང་བའི་དུ་བ་ཡོད་པས་དེ་ལ་ལྟོས་ལ་ཤོག་གསུངས། དེ་ནས་ཟས་
ཀྱི་ཕུད་རྣམས་ནས་གདུགས་ཚོད་དྲངས་ཞིང་མཆོད་པར་བྱས་སོ། ། དེ་ནས་འབྲོག་པའི་མི་ཀུན་གདྷཱར་ཁྲུས་
བྱས་ནས་ཁྱིམ་དུ་འོང་བ་ན། སྟོན་མོའི་ཟས་ཀུན་ལ་བལྟས་པས་ཐམས་ཅད་ཉམས་ནས་འདུག་པར་མཐོང་
ནས། མནའ་མ་ལ་འབར་ཏེ་བརྡུང་བར་བརྩམས་པ་དང་། མནའ་མས་བུ་ཆུང་ཁུར་ཏེ་དུ་བ་དང་མེ་ལ་
གཏད་ནས་བྲོས་ཕྱིན་པས། སློབ་དཔོན་ཙ་པ་རི་པའི་དགོན་པར་སླེབས་པ་དང་། སློབ་དཔོན་གྱིས་བུ་མོ་
འོངས་པ་ལེགས་སོ་གསུངས་ནས། མ་བུ་གཉིས་ལ་སྔགས་ཆུ་གཏོར་བས་གཉིས་ཀ་རང་བྱུང་གི་རྡོ་སྐུར་སོང་
ངོ་། ། དེ་ནས་བུ་མོའི་ཁྱོས་ཁྲུས་བྱས་ནས་ཁྱིམ་དུ་ལོག་པ་དང་། ཆུང་མ་དང་བུ་བྲོས་པའི་གཏམ་ཐོས་ནས་མ་
ཧེའི་བུ་སྟོར་བ་བཞིན་དུ་སྐད་ཅིག་ཀྱང་ཁྱིམ་དུ་མ་བསྡད་པར་ཙ་པ་རི་པའི་གམ་དུ་ཕྱིན་ནས་སློབ་དཔོན་ལ་
དྲིས་པས། ཁྱོད་ཀྱི་བུ་དང་ཆུང་མ་རྡོ་སྐུར་སོང་བྱས་ཏེ་བསྟན་པས། ཁྱོ་དེ་དད་པ་སྐྱེས་པ་དང་། ཡང་
སྔགས་ཆུ་གཏོར་བས་རྡོ་སྐུར་སོང་སྟེ་གསུམ་ཀ་གདན་གཅིག་ལ་འཁོད་དོ། ། དེ་གསུམ་ལ་ཡོན་ཏན་གཉིས་
ཡོད་དེ། མིག་གི་འབྲས་བུ་ཁར་བཅུག་ནས་ནམ་མཁའ་ལ་འགྲོ་བ་དང་། ནོར་བུ་ནས་གསེར་འགྱུར་གྱི་རྩི་
འབྱུང་བའོ། ། དེ་ནས་ཁྱིམ་མི་དང་གཉེན་སུམ་བརྒྱ་ཙམ་བལྟར་འོང་བ་དང་། སློབ་དཔོན་གྱིས་སྔགས་ཆུ་
གཏོར་བས་དེ་ཐམས་ཅད་ཀྱང་རྡོ་སྐུར་སོང་ནས་ཕྱི་རོལ་དུ་གནས་སོ། ། དེ་ནས་ཙམ་པ་ཀའི་རྒྱལ་པོ་མ་ཧཱ་པ་
ལ་འཁོར་སྐྱེ་བོའི་ཚོགས་བསམ་གྱིས་མི་ཁྱབ་པ་དང་བཅས་ཏེ། སློབ་དཔོན་ཙ་པ་རི་པའི་དགོན་པར་བལྟར་
བྱོན་པས་རྡོ་སྐུ་ཐམས་ཅད་མཐོང་བ་དང་། ཤིན་ཏུ་དད་ཅིང་མོས་པའི་རྟེན་དུ་དགོངས་ནས། ནང་དུ་ཡབ་
ཡུམ་གསུམ་ལ་ལྷ་ཁང་གཅིག་བྱས། ཕྱི་རོལ་དུ་རྡོ་སྐུ་སུམ་བརྒྱ་པོ་ལ་ཡང་ལྷ་ཁང་གཅིག་བྱས་ནས། སྐྱེ་བོ་
ཐམས་ཅད་ཀྱི་བསོད་ནམས་གསོག་པའི་རྟེན། རྒྱལ་བ་བྱམས་པའི་བསྟན་པ་མ་བྱུང་གི་བར་དུ་འདུག་གོ། །



དེའི་བར་ཐམས་ཅད་མི་འཆི་བར་འདུག་སྟེ། བྱམས་པའི་ཆོས་ཉན་ནས་གཟོད་སངས་རྒྱ་བར་གྱུར་ཏེ། ལོ་
ཁྲི་ཚོ་བདུན་དེར་བཞུགས་ནས་འགྲོ་དོན་མཛད་པར་འགྱུར་རོ། ། ནང་གི་སྐུ་གསུམ་བཞུགས་སར་མི་གཞན་
འགྲོར་མི་སྟེར་བར་བསྲུང་ཞིང་གནས་དེར་སྒྲུབ་པབྱེད་པའི་རྣལ་འབྱོར་པ་དུ་མ་ཡོད་དོ། ། དེའི་ནང་དུ་སྒྲུབ་
པབྱས་ན་ད་ལྟ་ཡང་དངོས་གྲུབ་འབྱུང་བར་ཐེ་ཚོམ་མེད་དོ། ། དེའི་མཚན་ཡང་དུ་མེ་པ་ཞེས་གྲགས་ལ། དུ་
བ་པ་ཡང་ཟེར། དེའི་རྟོགས་བརྗོད་ནི། སངས་རྒྱས་ཀུན་གྱི་སྡོམ་པ་མཆོག ། རང་གི་རྟོགས་ལས་གཞན་ན་
མེད། ། གཉུག་མའི་སེམས་ཉིད་རྟོགས་པ་གང་། ། སངས་རྒྱས་ཐམས་ཅད་དེ་མཐོང་ཡིན། ། ཞེས་གསུངས་
སོ། ། སློབ་དཔོན་དུ་མེ་པའི་རྣམ་ཐར་དང་ལོ་རྒྱུས་རྫོགས་སོ། ། 1
༦༧. རྣལ་འབྱོར་མ་མ་ཎི་བྷ་དྲའི་རྣལ་འབྱོར་མ་ནོར་བུ་བཟང་མོ་(ཧུ་རི་ཡང་ཟེར་)ལོ་རྒྱུས་ནི།
ཡུལ་ཨ་གཙེ་ཞེས་བྱ་བ་ན། ཁྱིམ་བདག་གཅིག་ལ་བུ་མོ་ལོ་བཅུ་གསུམ་ལོན་པ་ཞིག་ཡོད་པ་རང་གི་མི་གཅིག་
ལ་བག་མར་བཏང་ཡང་ཕ་མའི་གན་དུ་འོངས་ནས་འདུག་པ་ལ། སློབ་དཔོན་ཀུ་ཀུ་རི་པ་བྱོན་ནས། བུ་མོ་
ལ་ཟས་བསླངས་པས། བུ་མོ་ན་རེ་ཁྱེད་གཟུགས་བྱད་བཟང་ཞིང་བཞིན་སྡུག་པ་འདི་ལྟ་བུ་བསོད་སྙོམས་ཀྱི་
ཟས་དང་། གོས་ཚེམ་བུ་ཅན་གྱིས་ཅི་བགྱིད། རིགས་དང་མཐུན་པའི་ཁྱིམ་བདག་གཅིག་མི་ལེན་པ་ཟེར།
ཀུ་ཀུ་རི་པས་སྨྲས་པ། ང་ཡང་འཆི་བ་མི་ཡོང་ན་ཆུང་མ་ལེན་པ་ཡིན་ཏེ། འཁོར་བའི་ཆོས་ལ་སྙིང་པོ་མེད་པ་
དང་
། སྲིད་པར་སོང་བ་ཐམས་ཅད་ནི་སྡུག་བསྔལ་བ། མྱ་ངན་ལས་འདས་པ་ནི་ཞི་ཞིང་བདེ་བ་ཡིན་པས།
འཁོར་བའི་སྐྱེ་འཆིས་འཇིགས་ནས་འདི་ཙུག་བྱས་པ་ཡིན། ཐར་པའི་ཆོས་མྱ་ངན་ལས་འདས་པ་ནི་གཅིག་
ཏུ་དགེ་བ་ཡིན་པས། ཁྱེད་ཀྱང་མི་བསྒྲུབ་བམ་གསུངས། བུ་མོ་ན་རེ་ཐར་པ་མྱ་ངན་ལས་འདས་པ་བྱ་བ་ཅི་
ལ་ཟེར་བ་ལགས་ཞུས། སློབ་དཔོན་གྱིས་ཐར་པ་ནི་བྱང་ཆུབ་ཡིན། མྱ་ངན་ནི་འཁོར་བའི་སྐྱེ་རྒ་ན་འཆི་
ཡིན། འདས་པ་ནི་སངས་རྒྱས་ཡིན་པས། ང་སངས་རྒྱས་ཐོབ་པར་བྱ་བའི་ཕྱིར་ཆོས་བསྒྲུབ་པ་ཡིན་པས།
ཁྱོད་ཀྱང་ཆོས་སྒྲུབས་ཤིག་གསུངས། བུ་མོ་དད་ནས་འོ་ན་བདག་ལ་ཆོས་དེ་འདྲ་གཅིག་ཞུ་ཟེར། ཀུ་ཀུ་རི་
པས་ཁྱོད་ཆོས་དགོས་ན་ངའི་དགོན་པར་ཤོག་གསུངས། བུ་མོ་དེ་འཁོར་བ་ལ་སྐྱོ་བ་སྐྱེས་ནས་དེའི་ཉིན་ལས་
དང་བྱ་བ་གང་ལ་ཡང་བློ་མ་ཞུགས་པ། དེའི་མཚན་མོ་བྲོས་ཏེ་དགོན་པར་ཕྱིན་པ་དང་། སློབ་དཔོན་གྱིས་
གསང་སྔགས་ཀྱི་སྣོད་དང་ལྡན་པར་གཟིགས་ནས། འཁོར་ལོ་བདེ་མཆོག་གི་དཀྱིལ་འཁོར་དུ་དབང་བསྐུར་
ཏེ་གདམས་ངག་ཐོག་ནས་ཞག་བདུན་དགོན་པར་བཞག དེ་ནས་མཚན་མོ་ཕ་མའི་སར་བཏང་བས། བླ་
མ་ལ་དད་པ་བརྟན་པོ་ཡིད་ལ་བྱས་ཏེ་ཕྱིན་པས། ལམ་ཁར་དུག་སྦྲུལ་གྱི་སྟེང་དུ་རྐང་པ་བཞག་ཀྱང་གནོད་པ་
མ་བྱུང་། ཆུ་ཆེན་པོ་ལ་བརྒལ་ཀྱང་མ་ཁྱེར། འདྲེ་གདོན་ལ་སོགས་པ་དུ་མས་བར་ཆད་བྱས་ཀྱང་མ་ཚུགས་
པར་ཁྱིམ་དུ་སླེབས་པ་དང་། ཕ་མ་ལ་སོགས་པ་ཀུན་ཁ་ཟེར་ཞིང་ཁྲོས་པ་དང་། བུ་མོ་ན་རེ་ཁྱེད་ཅག་ཨ་རེ་



འཁྲུལ། སྔོན་འཁོར་བ་ཐོག་མ་མེད་པ་ནས་བདག་གི་ཉེ་དུ་ཕ་མར་མ་གྱུར་པ་ག་ལ་ཡོད། དེ་ཀུན་གྱིས་
བདག་འཁོར་བར་འཁྱམས་པ་ལས་བཟློག་ནུས་པ་མི་འདུག བདག་གིས་སྔོན་རིགས་བསྲུང་ཡང་དེའི་
འབྲས་བུ་འཁོར་བའི་སྡུག་བསྔལ་ལས་གཞན་མ་མཐོང་བས། ད་བདག་དེ་ཀུན་དང་འབྲེལ་བ་མེད་པ་ཡིན་
ཞེས་སྨྲས་ནས། བླ་མའི་གདམས་ངག་ཡིད་ལ་བྱེད་ཅིང་འདུག་པ་དང་། ལོ་བཅུ་བཞི་ལོན་པ་དང་ཁྱོས་བོས་
ནས་ཕྱིན་ཏེ་ཁྱིམ་དུ་སླེབས་ནས། ལས་ཀྱི་བྱ་བ་ཐམས་ཅད་ལེགས་པར་བྱེད། སྤྱོད་ལམ་ཐམས་ཅད་ནི་ཞི་
ཞིང་དུལ། ངག་ནས་གཏམ་སྙན་ཅིང་སྡུག་པ་ཐམས་ཅད་འབྱུང་ཞིང་ཡིད་འཕྲོག་པར་བྱེད། བུ་ཚ་ཕོ་མོ་
གཉིས་བཙས་པ་ལ་མི་ཐམས་ཅད་ཀྱང་འདི་ལྟ་བུའི་ཡོན་ཏན་ཡོད་པ་ཞེས་སྙན་པའི་གཏམ་མཐུན་པར་
སྨྲའོ། ། དེ་ནས་བུ་མོ་དེ་ལོ་ཉི་ཤུ་རྩ་ལྔ་ལོན་པ་དང་། སློབ་དཔོན་ཀུ་ཀུ་རི་པ་དང་མཇལ་ནས། བུ་མོ་ཅི་བྱེད་
གསུངས། ལོ་རྒྱུས་རྣམས་བསྙད་པས། དེ་དག་ལ་སྙིང་པོ་མེད་གསུངས། དེས་བྱིན་གྱིས་བརླབས་པའི་
རྐྱེན་དང་། སྔར་ལོ་བཅུ་བཞི་འཇིག་རྟེན་གྱི་བྱ་བ་གཞན་ལ་ཡིད་མ་ཞུགས་པར་བླ་མའི་གདམས་ངག་རྩེ་
གཅིག་ཏུ་བསྒོམས་པའི་འབྲས་བུ་མངོན་དུ་གྱུར་ཏེ་ཆུ་བླངས་ནས་འོངས་པས། ལམ་དུ་ཤིང་དྲུང་གཅིག་ཏུ་
ཆུ་རྫ་ཆག་པས་ཆག་རོ་ལ་བལྟ་ཞིང་ཉིམ་ཕྱེད་དུ་སོང་སོང་ནང་དུ་མ་ལོག་པ་དང་། ཆུ་ལེན་ཟླ་བོས་ཁོང་ལྗམ་
ཆགནས་མ་ཡོང་ཟེར། ཁྱིམ་མི་ཀུན་གྱིས་རིངས་པར་ཕྱིན་ནས་རྫ་མ་ཆག་ཀྱང་འདི་ལྟར་འདུག་པའི་ལུགས་
ཡོད་དམ། ཁྱིམ་དུ་འདེངས་བྱས་པས་ཅིའང་མི་སྨྲ་བར་རྫ་ཆག་པ་ལ་བལྟ་ཞིང་འདུག་པས། འདི་གཏམ་མི་
ཟེར་བ་ལྷ་འདྲེས་བཟུང་ངམ་ཞེས་ཐམས་ཅད་འཚོམས་ཏེ་བསྡད། ཉི་མ་ནུབ་ཁར་སོང་བ་དང་། བུ་མོས་
སྨྲས་པ། སྔོན་འཁོར་བ་ཐོག་མ་མེད་པ་ནས་ལུས་ཀྱི་རྫ་མ་ཆག་པ་ལ་ལོག་པ་གཅིག་ཀྱང་མེད། བདག་གི་
ལུས་ཀྱི་རྫ་མ་དེ་རིང་ཆག་པས་ཁྱིམ་དུ་མི་ལྡོག་གོ་ཞེས་སྨྲས་ཏེ། ཤིང་ཏཱ་ལ་བདུན་ཙམ་ནམ་མཁའ་ལ་འཕགས་
ནས་ཞག་ཉི་ཤུ་རྩ་གཅིག་གི་བར་དུ་ཨ་ཅེས་མི་རྣམས་ལ་ཆོས་གསུངས་ཤིང་ཕྱག་རྒྱ་ཆེན་པོའི་དངོས་གྲུབ་
བརྙེས་ཏེ། མཚན་ཡང་རྣལ་འབྱོར་མ་མ་ཎི་བྷ་དྲ་ཞེས་གྲགས་སོ། ། དེའི་རྟོགས་བརྗོད་ནི། གང་ཞིག་མ་
རྟོགས་དུས་ཀྱི་ཚེ། ། རྣལ་འབྱོར་སྣ་ཚོགས་སྒྲ་ཕྱིར་འབྲངས། ། དེ་ཉིད་རང་བཞིན་མངོན་གྱུར་ཚེ། ། རང་
སྣང་རང་བཞིན་དེ་དེ་ཉིད། ། ཅེས་གསུངས་ཏེ་ལུས་དེ་ཉིད་མཁའ་སྤྱོད་དུ་གཤེགས་སོ། ། རྣལ་འབྱོར་མ་མ་
ཎི་བྷ་དྲའི་རྣམ་ཐར་དང་ལོ་རྒྱུས་རྫོགས་སོ། །
༦༨. རྣལ་འབྱོར་མ་མེ་ཁ་ལ་(སྐེད་རྒྱན་མ་)སྐུ་མཆེད་དམ། དབུ་བཅད་མ་གཉིས་ཀྱི་ལོ་རྒྱུས་ནི།
ཤར་ཕྱོགས་དེ་བཱི་ཀོ་ཊི་ན་ཁྱིམ་བདག་གཅིག་ལ་བུ་གཉིས་སྐྱེས། དེད་དཔོན་གཅིག་ལ་བུ་མོ་གཉིས་སྐྱེས་ནས།
ཁྱིམ་བདག་གི་བུ་གཉིས་དང་། དེའི་བུ་མོ་གཉིས་ཁྱིམ་ཐབ་ཏུ་གྱུར་པ་ལས། དུས་རེ་ཞིག་གི་ཚེ་དོན་དང་རྒྱུ་
མཚན་མེད་པར་ཁོ་དང་ཡུལ་མི་ཀུན་གྱིས་སྒྲོ་སྐུར་མང་དུ་སྨྲ་བར་གྱུར་ཏོ། ། དེ་ནས་ཨ་ཅེ་ལ་ནུ་མོ་ན་རེ། འོ་
q0



སྐོལ་སྤུན་ལ་ཉེས་སྐྱོན་གང་ཡང་མེད་པ་ལ་གཞན་དག་ཁ་གཏོང་ཞིང་འབར་བར་འདུག་པས། འོ་སྐོལ་
གཉིས་རང་ཡུལ་གཞན་དུ་འཁྱམས་ཏེ་འགྲོ་བར་རུང་ཟེར། ཨ་ཅེ་ན་རེ། འོ་སྐོལ་གཉིས་རང་གི་ལས་སྐལ་
ཡིན། གཞན་དུ་ཕྱིན་ཀྱང་འདི་དང་ཁྱད་མི་ཡོང་། དེ་བས་རང་གི་ཁྱིམ་ཐབ་དང་། ལོངས་སྤྱོད་ཡོད་སར་
འདུག་པ་ལེགས་ཟེར་ཁྱིམ་དུ་བསྡད་དེ། ཨ་ཅེས་ལོ་བཅོ་བརྒྱད། ནུ་མོས་ལོ་བཅོ་ལྔ་ལོན་པའི་དུས་སུ་རྣལ་
འབྱོར་པ་ཀ་ན་པ་བྱ་བ་ལོ་བདུན་བརྒྱ་ལོན་པ་གདུགས་དབུ་ཐོག་ཏུ་རང་བཞིན་གྱིས་འཁོར་བ། ཌ་མ་རུའི་སྒྲ་
རང་འཁྲོལ་དུ་འབྱུང་ཞིང་། འཁོར་རྣལ་འབྱོར་ཕོ་མོ་བདུན་བརྒྱས་བསྐོར་བ་གཅིག་ཡུལ་དེར་བྱོན་པ་དང་།
ཡུལ་མི་ཀུན་གྱིས་བསྙེན་བཀུར་བྱེད་པ་མཐོང་བས། བུ་མོ་གཉིས་ཀྱིས་ཀྱང་རྣལ་འབྱོར་པའི་དྲུང་དུ་ཕྱིན་
ནས། བདག་ཅག་གཉིས་ལ་རྒྱུ་མཚན་གང་ཡང་མེད་པར་ཁྱོ་དང་། ཡུལ་མི་ཀུན་གྱིས་གཏམ་ངན་པ་སྨྲ་བར་
གྱུར་ཅིང་། ཁྱིམ་གྱི་ལས་ཀྱིས་ཀྱང་ཤིན་ཏུ་སྡུག་བསྔལ་ཏེ་འཁོར་བ་ལ་སྐྱོ་བ་སྐྱེས་པས། ཁྱེད་ཀྱི་ཐུགས་རྗེས་
དགོངས་ཏེ་གདམས་པ་ཞིག་བཀའ་སྩལ་བར་ཞུ་ཞུས། དེས་ཀྱང་དབང་བསྐུར་ནས། དེ་གཉིས་ལ་ཕྲེང་
སྔགས་ཀྱི་བཟླས་པ་བསླབས། ལྟ་སྤྱོད་བཞིའི་གདམས་ངག་ཀྱང་གནང་སྟེ། འཁོར་བ་ལ་སྐྱོན་དུ་མ་འཛིན་
པར་རང་ཁྱིམ་དུ་སོང་ལ་ཉམས་སུ་ལོངས་ཤིག་ཅེས་གདམས་སོ། །དེ་གཉིས་ཀྱིས་ཀྱང་དེ་ལྟར་ལོ་བཅུ་གཉིས་
ཁྱིམ་དུ་བསྒོམས་པས་ཉོན་མོངས་པ་མཐའ་དག་སྤངས་ནས། ཡེ་ཤེས་ཀྱི་མིག་དང་ལྡན་པར་གྱུར་པའི་ཚེ།
སྔར་གྱི་བླ་མ་བྱོན་ཏེ་དེའི་དྲུང་དུ་ཕྱིན་ནས་ཕྱག་བྱས་བཀའ་དྲིན་ཆེ་ཞུས་པས། ངས་ངོ་མ་ཤེས་གསུངས།
སྔར་གྱི་ལོ་རྒྱུས་བརྗོད་པས། འོ་ན་ང་ལ་ཡོན་ཕུལ་གསུངས། བླ་མ་ཅི་བཞེས་ཞུས་པས། ཁྱེད་གཉིས་ཀྱི་
མགོ་བསླང་གསུངས། དེ་ནས་རང་རང་གི་ཁ་ནས་ཡེ་ཤེས་ཀྱི་རལ་གྲི་ཕྱུང་སྟེ་མགོ་བཅད་ནས་ཕུལ། ལུས་
ཀྱིས་ནམ་མཁའ་ལ་གར་སྣ་ཚོགས་བྱས། བ་སྤུའི་བུ་ག་ནས་འོད་ཟེར་བརྒྱ་བརྒྱའི་རྩེ་ལ་སྤྲུལ་པའི་སྐུ་རེ་རེ་བྱུང་
ངོ༌། ། བླ་མའི་ཞལ་ནས་ཁྱེད་གཉིས་འདི་ལྟ་བུའི་ཡོན་ཏན་ཐོབ་པ་ལེགས་ཏེ་འདིར་བོབ་ལ་མགོ་བོ་སྦྱོར་ལ་
ཤོག་གསུངས། དེ་ལྟར་བྱས་ཏེ་བླ་མ་གར་གཤེགས་ཀྱི་རྗེས་སུ་འབྲངས་སོ། ། ཕྱོགས་ཐམས་ཅད་དུ་རྣལ་
འབྱོར་མ་དབུ་བཅད་མ་གཉིས་ཞེས་དང་། མེ་ཁ་ལ་དང་ཀ་ན་ཁ་ལ་ཞེས་མཚན་ཡོངས་སུ་གྲགས་སོ། ། རྣལ་
འབྱོར་མ་སྐུ་མཆེད་ཀྱི་རྟོགས་བརྗོད་ནི། མེ་ཁ་ལས། ཕྱི་དང་ནང་ཀུན་སེམས་སུ་འདུས། ། ཞེན་པ་མེད་ན་
རོ་སྙོམས་ལྡན། །འབད་རྩོལ་མེད་ན་བསྒོམ་པའི་མཆོག ། གཉིས་མེད་བདེ་ཆེན་རྫོགས་སངས་རྒྱས། ། ཀ་
ན་ཁ་པས། གོ་ཆ་ཆེན་པོ་གོན་ནས་ཀྱང་། ། ནོར་བུ་ལྟ་བུའི་སྙིང་སྟོབས་ཀྱིས། ། རང་རིག་སེམས་ཀྱི་གྲུ་
བཏང་ནས། ། མི་རོའི་ཁོག་པར་ངེས་པར་ཞུགས། ། ཞེས་གསུངས་ཏེ་འགྲོ་དོན་དཔག་ཏུ་མེད་པ་མཛད་
ནས་མཁའ་སྤྱོད་དུ་གཤེགས་སོ། ། རྣལ་འབྱོར་མ་མེ་ཁ་ལ་སྐུ་མཆེད་ཀྱི་རྣམ་ཐར་དང་ལོ་རྒྱུས་རྫོགས་སོ། ། །
༧༠. སློབ་དཔོན་ཀ་ན་ཀ་པའི་(རྣལ་འབྱོར་མ་... མུ་ཅོར་སྨྲ་བ་)ལོ་རྒྱུས་ནི། ཡུལ་པ་རི་ལི།



རིགས་དམངས་རིགས་སོ། ། དེ་ཡང་སྐྱེ་བ་སྔ་མའི་ལས་འཕྲོས་ངག་གི་ཀུ་ཅོའི་སྒྲས་གྲོང་ཁྱེར་བ་ཀུན་སུན་པར་
གྱུར་ཏེ་གནས་ནས་བསྐྲད་པ་དང་། དེས་དུར་ཁྲོད་གཅིག་ཏུ་སོང་སྟེ་འདུག་པ་ན། དེའི་གན་དུ་རྣལ་འབྱོར་
པ་ཞིག་བྱོན་ཏེ། ཁྱེད་འདི་ན་ཅི་བྱེད་ཟེར། བདག་ལས་དབང་གིས་ངག་མ་བསྡམས་པས། ངག་གི་ཀུ་ཅོ་
ལ་མི་རྣམས་མ་དགའ་ནས་གྲོང་ཁྱེར་དུ་འདུག་ཏུ་མ་སྟེར་བས། དུར་ཁྲོད་དུ་གྲོགས་མེད་པར་སྐྱོ་ནས་སྡུག་
བསྔལལོ་ཟེར། རྣལ་འབྱོར་པས་འཁོར་བ་ལས་ཐར་ཞིང་མི་སྐྱོ་བའི་གདམས་པ་ཡོད་དེ་མི་དགོས་སམ་
གསུངས་པས། དགོས་ཟེར། དེ་ལ་གསང་བ་འདུས་པའི་དབང་བསྐུར་ནས་དམིགས་པ་དང་མཐུན་པའི་
གདམས་པ་ནི། ཁྱོད་ཀྱི་ཀུ་ཅོའི་སྒྲ་དེ་འབྲུག་སྒྲར་བསྒོམས་ལ། འབྲུག་སྒྲའི་ངང་དུ་འཇིག་རྟེན་གྱི་སྒྲ་ཐམས་
ཅད་འདུས་པར་བསམ། སྒྲ་དེའི་ནང་ནས་མེ་ཏོག་དཀར་པོའི་ཆར་འབབ་པར་སྒོམས་ཤིག་གསུངས། དེས་
བསྒོམས་པས་མེ་ཏོག་གི་དམིགས་པའི་ནང་དུ་ཀུ་ཅོའི་སྒྲའི་རྣམ་རྟོག་སྟོར་ཏེ། ཉོན་མོངས་དུག་གསུམ་གྱི་
རྣམ་རྟོག་ཐམས་ཅད་མེ་ཏོག་ཏུ་ཤར་ནས་སྣང་བ་རང་གྲོལ་དུ་སོང་སྟེ། ཕྱག་རྒྱ་ཆེན་པོའི་དངོས་གྲུབ་ཐོབ་
ནས་རྟོགས་པ་བརྗོད་པ་ནི། ཆོས་དབྱིངས་རྣམ་དག་མཁའ་དབྱིངས་སུ། ། སྐྱེ་མེད་འབྲུག་སྒྲ་ལེགས་སྒྲོགས་
པས། ། སྣང་སྲིད་འཁྲུལ་པའི་ཆོས་རྣམས་ཀུན། ། སྐུ་གསུམ་འབྲས་བུ་མེ་ཏོག་མཛེས། ། ཞེས་གསུངས་ནས་
ཡུལ་པ་རི་ལི་པའི་སྐྱེ་བོ་དུ་མའི་དོན་མཛད་དེ། མཚན་ཡང་ཀ་ན་ཀ་པ་ཞེས་གྲགས་ཏེ། འཁོར་སུམ་བརྒྱ་
དང་བཅས་པ་མཁའ་སྤྱོད་དུ་གཤེགས་སོ། ། སློབ་དཔོན་ཀ་ན་ཀ་པའི་རྣམ་ཐར་དང་ལོ་རྒྱུས་རྫོགས་སོ། ། །
༧༡. སློབ་དཔོན་ཀན་ཐ་ལི་པའི་(ཚེམ་བུ་པ་)ལོ་རྒྱུས་ནི། ཡུལ་མ་ཎི་དྷ་ར། རིགས་ཕྱག་ས་བདར་
བའི་རིགས་ངན་ཡིན། བླ་མ་མཁའ་འགྲོ་མ་བེ་ཏཱ་ལཱིའོ། ། དེ་ཡང་ལོངས་སྤྱོད་ཀྱིས་ཕོངས་ནས་ཚེམ་བུ་བྱེད་
ཅིང་སྤྲང་པ་ལས། དུས་རེ་ཞིག་གི་ཚེ་ཚེམ་བུ་བྱེད་པའི་ཁབ་ལག་པ་ལ་ཟུག་ནས་ཁྲག་བྱུང་སྟེ། སྡུག་བསྔལ་
གྱིས་སྐྱོ་བ་སྐྱེས་ནས་འདུག་པའི་རྩར། བུད་མེད་གཅིག་འོངས་ནས་ཁྱོད་ཅི་བྱེད་ཀྱིན་འདུག་ཟེར། བདག་
སྔོན་ལས་ཀྱིས་ཕོངས་ཤིང་རིགས་ངན་པའི་སྡུག་བསྔལ་གྱིས་འཁོར་བ་ལ་སྐྱོ་བ་སྐྱེས་ཟེར། ཁྱོད་འཁོར་བ་ལ་
སྐྱོ་ན་དེ་ལས་ཐར་བའི་ཐབས་ཡོད་དེ་མི་དགོས་སམ་གསུངས། དགོས་ཏེ་བདག་འདྲ་བ་ལ་གུས་སྟེར་ཟེར།
མཁའ་འགྲོ་མས་ངས་སྦྱིན་གྱིས་གསུངས་ཏེ། ཀྱེ་རྡོ་རྗེའི་དཀྱིལ་འཁོར་དུ་དབང་བསྐུར་ནས་གདམས་ངག་
ཚད་མེད་པ་བཞི་དང་བསྐྱེད་རིམ་བྱིན་ནོ། ། དེ་ན་རེ་བདག་གི་བསམ་པ་ཚེམ་བུ་ལ་གོམས་པས་ཚད་མེད་བཞི་
སོགས་བསྒོམ་ཡང་། བསམ་པ་ཚེམ་བུ་ལ་འགྲོ་བས་གནས་སུ་མི་འདོད་པར་གདའ་ཞུས་པས། དེའི་བསམ་
པ་དང་མཐུན་པའི་གདམས་ངག་ནི། ཁྱོད་ཚེམ་བུ་བྱེད་པ་ལ་ཁམས་གསུམ་ཐམས་ཅད་ཚེམ་བུར་བསྒོམ།
ཁབ་ཟུག་པའི་ཁྲག་གིས་ཁམས་གསུམ་གྱི་སེམས་ཅན་ཐམས་ཅད་ལ་ཁྱབ་པས། སྙིང་རྗེ་ཆེན་པོས་ཁྱབ་པར་
སྒོམས་ཤིག་གསུངས་ནས། དེས་ཀྱང་དེ་ལྟར་དུ་བསྒོམས་པས་འཁྲུལ་པའི་དྲི་མ་དག་སྟེ། ཁམས་གསུམ་



ཐམས་ཅད་སྟོང་པར་རྟོགས་ནས། རྟོགས་པ་བརྗོད་པ་ནི། བླ་མའི་གདམས་པའི་ཁབ་དག་དང་། ། རང་
གི་སྙིང་རྗེའི་སྐུད་པ་ཡིས། ། ཁམས་གསུམ་མ་ལུས་གོས་སུ་བཙེམས། ། གོས་ཀྱི་རྣལ་འབྱོར་ངོ་མཚར་ཆེ། །
ཞེས་གསུངས་ནས་ཡུལ་མ་ཎི་དྷ་ར་ཞེས་བྱ་བར། སློབ་དཔོན་ཀན་ཐ་ལི་པ་ཞེས་ཡོངས་སུ་གྲགས་པར་གྱུར་ཏེ།
ལུས་མ་སྤངས་པར་མཁའ་སྤྱོད་དུ་གཤེགས་སོ། ། སློབ་དཔོན་ཀན་ཐ་ལི་པའི་རྣམ་ཐར་དང་ལོ་རྒྱུས་རྫོགས་
སོ། །
༧༢. སློབ་དཔོན་དྷ་པུ་རི་པའི་(ཀུ་ ཤའི་ཐག་པ་གཅུ་མཁན་)ལོ་རྒྱུས་ནི། ཡུལ་དྷེ་ཀ་རི་པ།
རིགས་ཐག་པ་འཚོང་བའོ། ། དེ་ཡང་ཀུ་ཤའི་ཐག་པ་བྱས་ཤིང་བཙོངས་ནས་འཚོ་བ་ལ། དུས་གཅིག་ཙ་ན་
ཐག་པ་གཅུས་པས་ལག་པ་ལ་ཆུ་བུར་བྱུང་ནས་དེ་མ་བཟོད་པར་དབེན་པ་ཞིག་ཏུ་ངུ་ཡིན་བསྡད་པ་ན། དེའི་
གན་དུ་རྣལ་འབྱོར་པ་ཞིག་བྱོན་ནས། ཁྱོད་གནས་དབེན་པའི་ནང་དུ་དུ་བ་ཅི་ཉེས་པ་ཡིན། ཁྱོད་ཀྱི་ཕ་
ཤིའམ་ཅི་བྱུང་གསུངས། དེ་ན་རེ་ཉེས་པ་དག་བྱུང་བ་མེད་ཀྱི། འོན་ཀྱང་སྔོན་གྱི་ལས་ངན་པའི་རྣམ་སྨིན་
གྱིས་རིགས་དམན་ཞིང་ཕོངས་ཏེ་རྩྭ་ཐག་གཅུས་པས་ལག་པ་ལ་ཆུ་བུར་བྱུང་བའི་སྡུག་བསྔལ་གྱིས་དུས་ཟེར།
ཁྱོད་འཁོར་བའི་འཁོར་ལོ་རྒྱུན་དྲག་ཅིང་། སྡུག་བསྔལ་མང་པོ་ལ་ཁྱོད་སྐྱོ་བ་སྐྱེས་སམ་གསུངས་པས་སྐྱེས་སོ་
ཟེར། འོ་ན་དེ་ལས་ཐར་བའི་ཐབས་ང་ལ་ཡོད་དེ་མི་དགོས་སམ་གསུངས་པས། འཕགས་པ་དེ་ལས་ཐར་
བའི་ཐབས་མངའ་ན་ཅིས་ཀྱང་དགོས་ཏེ་སྦྱིན་འཚལ་ཞུས་པས། དེས་བྱིན་རླབས་འཕོ་བའི་དབང་བསྐུར་
མཛད་ནས། བསྐྱེད་རྫོགས་ཀྱི་གདམས་ངག་བྱིན་ཏེ། བསྐྱེད་རིམ་དུ་རྩྭའི་ཀུ་ཤ་དམིགས་པར་གྱིས།
རྫོགས་རིམ་དུ་ནམ་མཁའི་ཀུ་ཤ་དམིགས་པར་གྱིས་ལ། དེ་གཉིས་གཉིས་མེད་དུ་གཅུས་ཤིང་བསྒྲིམས་ཏེ་གུས་
པས་རྒྱུན་མི་འཆད་པར་ཉམས་སུ་ལོངས་ཤིག་ཅེས་གདམས། དེས་ཀྱང་ལོ་བཅུ་གཉིས་སུ་བསྒོམས་པས་ལུས་
ངག་ཡིད་གསུམ་གྱི་དྲི་མ་དག་སྟེ། ཕྱག་རྒྱ་ཆེན་པོའི་དངོས་གྲུབ་ཐོབ་ནས། མཚན་ཡང་དྷ་པུ་རི་ཞེས་ཕྱོགས་
ཐམས་ཅད་དུ་གྲགས་སོ། ། རྟོགས་པ་བརྗོད་པ་ནི། ཟུང་འཇུག་རིག་པ་རིན་ཆེན་མཛོད། ། གཉིད་མེད་
དད་དེར་བཙལ་བས་སྨིན། ། བྱ་བ་བཏང་བའི་སེམས་བཞིན་དུ། ། ཇི་ལྟར་བཞག་པ་དེ་ལྟར་བདེ། ། ཞེས་
གསུངས་ཤིང་ལོ་བདུན་བརྒྱའི་བར་དུ་རྒྱ་གར་མཐའ་འཁོབ་ཏུ་སེམས་ཅན་གྱི་དོན་དཔག་ཏུ་མེད་པ་མཛད་དེ།
འཁོར་ཕྱེད་དང་ལྔ་བརྒྱ་དང་བཅས་པ་མཁའ་སྤྱོད་དུ་གཤེགས་སོ། ། སློབ་དཔོན་དྷ་པུ་རི་པའི་རྣམ་ཐར་དང་
ལོ་རྒྱུས་རྫོགས་སོ། ། ་་།
༧༣. སློབ་དཔོན་ཨུ་དྷ་རི་པའི་(རྫུ་འཕྲུལ་གྱིས་འཕུར་བ་)ལོ་རྒྱུས་ནི། ཡུལ་དེ་ཝཱི་ཀོ་ཊི། རིགས་
རྗེའུ་རིགས། བླ་མ་ཀ་ན་རི་པོའོ། ། དེ་ཡང་བསོད་ནམས་ཀྱི་ལས་འཕྲོས་འདོད་པའི་ཡོན་ཏན་གྱི་འབྱོར་པ་
དང་ལྡན་པས་བྲེལ་བ་མེད་པ་ཞིག་ཡོད་པས། དེ་རང་ཉིད་ཁང་བཟང་ཀྱི་ཐོག་ན་འདུག་པ་དང་། ནམ་



མཁའ་ལ་སྤྲིན་ཁ་དོག་སྣ་ལྔ་པ་འདུས་པ་རྣམས་སྲོག་ཆགས་ཀྱི་གཟུགས་འདྲ་བའང་མཐོང་། ངང་པ་ཁྱུ་
གཅིག་ནམ་མཁའ་ལ་འཕུར་བ་མཐོང་བས། དེ་ལ་སྨོན་སེམས་སྐྱེས་ཏེ། བདག་ཀྱང་འདི་ལྟར་ནམ་མཁའ་
ལ་འགྲོ་བ་ནུས་ན་རུང་བསམས་ནས་བྱ་བ་ཐམས་ཅད་བློས་བཏང་སྟེ་འདུག་པའི་གན་དུ། སློབ་དཔོན་ཀ་ན་
རི་པ་བྱོན་ནས་བསོད་སྙོམས་མཛད་པས། དེ་ན་རེ་འཕགས་པ་ཉིད་ལ་བདག་གིས་བསོད་སྙོམས་དྲངས་ཀྱི་
ནམ་མཁའ་ལ་འགྲོ་བའི་ཐབས་ཡོད་ན་ཞུ་ཟེར། ཡོད་གསུངས་ཏེ་གསང་བ་འདུས་པའི་དཀྱིལ་འཁོར་དུ་
དབང་བསྐུར་ནས། གདམས་པ་ནི་གནས་ཆེན་ཉི་ཤུ་རྩ་བཞི་ན་སྨན་ཆེན་པོ་ཉི་ཤུ་རྩ་བཞི་ཡོད་པས་དེ་དག་ཏུ་
སོང་ལ། མཁའ་འགྲོ་མའི་བཟླས་པ་ཁྲི་ཚོ་རེ་རེ་ཟློས་ཀྱིན་སྨན་འཐུས་ལ། ཉི་ཤུ་རྩ་བཞི་ཚང་བ་དང་དེ་
རྣམས་རིལ་བུར་གྱིས་ལ་གསེར་གྱི་སྣོད་དུ་ཐུམ། དེ་དངུལ་གྱི་སྣོད་དུ་ཆུག དེ་ཟངས་སྣོད་དུ་ཆུག་ལ་ཁར་
ཆུག་དང་། ནམ་མཁའ་ལ་འགྲོ་ནུས་པ་ཡིན་ནོ་གསུངས། དེས་དེ་ལྟར་དུ་བྱས་པས་ལོ་བཅུ་གཉིས་ན་སྨན་
རྣམས་ཚོགས་ནས་གོང་བཞིན་བྱས་ཏེ་ཁར་བཅུག་པ་དང་། སྨན་དང་རྟེན་འབྲེལ་གྱི་ནུས་པས་ནམ་མཁའ་
ལ་འཕུར་བ་དང་། མཚན་ཡང་ཨུ་དྷ་རི་པ་ཞེས་ཡོངས་སུ་གྲགས་ཏེ། རྟོགས་པ་བརྗོད་པ་ནི། ཇི་ལྟར་རྣམ་
རྟོག་རྗེས་འབྲང་འཁྲུལ། ། མ་འབྲེལ་བག་ཆགས་མ་བཏང་བཟུང་། ། གང་ལ་མི་གནས་འཕྲོ་བ་སྡུད། །
གཞན་ལས་བཙལ་བས་དེ་ཉིད་མིན། ། ཞེས་གསུངས་ཏེ་ལུས་དེ་ཉིད་མཁའ་སྤྱོད་དུ་གཤེགས་སོ། ། སློབ་
དཔོན་ཨུ་དྷ་རི་པའི་རྣམ་ཐར་དང་ལོ་རྒྱུས་རྫོགས་སོ། ། །
༧༤. སློབ་དཔོན་ཀ་པ་ལི་པའི་(ཐོད་པ་བ་)ལོ་རྒྱུས་ནི། ཡུལ་རཱ་ཛ་པུ་ར། རིགས་དམངས་རིགས་
སོ། ། དེ་ཡང་ཞིང་ལས་ཀྱི་ཐབས་ཀྱིས་འཚོ་བ་ཡིན་པ་ལས། དེ་ལ་བུ་ཚ་ལྔ་ཡོད་དེ་རེ་ཞིག་ནས་བུ་ཚ་རྣམས་
ཀྱི་མ་ཤི་སྟེ་དུར་ཁྲོད་དུ་བསྐྱལ་བས། དེས་ཆུང་མའི་རོ་བློས་གཏོང་མ་ཕོད་དེ། རོའི་རྩར་ངུ་ཡིན་འདུག
ཡང་བུ་ཚ་ཐམས་ཅད་ཀྱང་ཤི་ནས་དུར་ཁྲོད་དེར་བསྐྱལ་ཏེ་སྡུག་བསྔལ་དྲག་པོས་ངུ་འབོད་བྱས་པས། དེའི་
གན་དུ་སློབ་དཔོན་ནག་པོ་སྤྱོད་པ་བྱོན་ནས། ཁྱོད་རོ་རྡོ་བ་ལྟ་བུ་འདིའི་རྩར་བསྡད་ནས་ཅི་ལ་ངུ་གསུངས་
པས། སློབ་དཔོན་བདག་ཁྱིམ་ཐབ་དང་བུ་ཚ་ཀུན་དང་བྲལ་བའི་སྡུག་བསྔལ་གྱིས་སེམས་གདུངས་པས།
དེ་ཚོ་བློས་མ་ཐོངས་པར་རོ་ལ་བསྲུང་གིན་འདུག་པ་ལགས་ཟེར། རྣལ་འབྱོར་པས་ཁམས་གསུམ་གྱི་སེམས་
ཅན་ཐམས་ཅད་འདི་ལྟ་བུའི་རང་བཞིན་ཅན་ཡིན། ཁྱོད་ཀྱི་འདི་རྣམས་གཅིག་པུ་ཤི་བ་མ་ཡིན། ཁྱེད་རང་
ཡང་འཆི་སྟེ་མི་འཇིགས་སམ་གསུངས་པས། བདག་འཇིགས་པས་སྐྱེ་འཆི་ལས་ཐར་བའི་ཐབས་ཡོད་ན་
བདག་ལ་སྩོལ་ཅིག་ཅེས་ཞུས་པ་དང་། སློབ་དཔོན་གྱིས་ཀྱེ་རྡོ་རྗེའི་དཀྱིལ་འཁོར་དུ་དབང་བསྐུར་ནས་
གདམས་ངག་བྱིན་ཏེ། སྤྱོད་པ་བྱེད་དུ་བཅུག་ནས། བུ་ཚའི་རུས་པ་ཐམས་ཅད་རྒྱན་དྲུག་ཏུ་བྱས། ཆུང་
མའི་ཐོད་པ་ཁམ་ཕོར་དུ་བྱས་ཏེ་ལག་པར་ཁྱེར་བ་བསྐྱེད་རིམ་དུ་བྱས། ཐོད་པའི་ནང་སྟོང་པ་ལ་སེམས་



གཏད་ནས་མ་ཡེངས་པར་བསྒོམ་པ་རྫོགས་རིམ་དུ་བྱས་ནས་བསྐྱེད་རྫོགས་ཟུང་འཇུག་ཏུ་སྒོམས་ཤིག་ཅེས་
གདམས་པས། དེས་ཀྱང་དེ་ལྟར་དུ་སྤྱོད་པ་བྱས་ཤིང་ཉམས་སུ་བླངས་པས། ལོ་དགུ་ནས་འཁྲུལ་པ་ཐམས་
ཅད་ཟད་དེ་ཟུང་འཇུག་ཕྱག་རྒྱ་ཆེན་པོའི་འབྲས་བུ་མངོན་དུ་གྱུར་ནས། རྟོགས་པ་བརྗོད་པ་ནི། དངོས་སུ་
གཉིས་མེད་རྡོ་རྗེ་འཛིན། ། རྒྱན་སོགས་ཐོད་པ་གློ་བུར་བ། ། ངར་འཛིན་འཁྲུལ་པ་དེ་ཉིད་དེ། ། རང་གིས་
བཙལ་བས་རྙེད་པ་མིན། ། ཅེས་གསུངས་ནས་རཱ་ཛ་པུ་རའི་ཡུལ་དུ་སློབ་དཔོན་ཀ་པ་ལི་པ་ཞེས་ཡོངས་སུ་
གྲགས་སོ། ། དེས་ལོ་ལྔ་བརྒྱའི་བར་དུ་འགྲོ་དོན་དཔག་ཏུ་མེད་པར་མཛད་དེ། འཁོར་དྲུག་བརྒྱ་དང་བཅས་
པ་ལུས་དེ་ཉིད་ཀྱིས་མཁའ་སྤྱོད་དུ་གཤེགས་སོ། ། སློབ་དཔོན་ཀ་པ་ལི་པའི་རྣམ་ཐར་དང་ལོ་རྒྱུས་རྫོགས་
༧༥. སློབ་དཔོན་ཀི་ར་པའི་(རྣམ་རྟོག་སྤངས་པའམ་སྲིད་དམག་ལ་དགའ་བ་)ལོ་རྒྱུས་ནི། ཡུལ་
ཀྲ་ཧ་ར། རིགས་རྒྱལ་རིགས། བླ་མ་སྤྱན་རས་གཟིགས་ཡིན་ནོ། ། དེ་ཡང་རྒྱལ་སྲིད་ཀྱི་འབྱོར་པ་རྣམ་ཐོས་
ཀྱི་བུ་དང་འདྲ་བ་ཡོད་ཀྱང་དེས་མ་ཚིམ་པར་རྒྱལ་ཕྲན་འགྲན་ཟླའི་རྒྱལ་སྲིད་ཀུན་འཕྲོགས་ནས། ཕྱིས་རྒྱལ་
པོ་གཞན་ཞིག་གིས་རྒྱལ་སྲིད་འཕྲོགས་པས་སྐྱེས་པ་ཀུན་བྲོས་ནས། བུད་མེད་དང་བྱིས་པ་རྣམས་འདུག་པ་
རྒྱལ་པོས་མཐོང་ནས། བློན་པོ་ལ་འདི་ཀུན་ཅི་ཡིན་དྲིས་པས། བློན་པོ་ན་རེ། འདི་ཀུན་ལྷ་ལ་འཇིགས་
ནས་སྐྱེས་པ་རྣམས་གཞན་དུ་བྲོས་ཏེ། འདི་རྣམས་འབྲོས་མ་ནུས་པར་ལས་ཟེར། དེ་ནས་རྒྱལ་པོ་སྐྱོ་བ་དང་
སྙིང་རྗེ་ཆེན་པོ་སྐྱེས་ནས། མི་བྲོས་པ་རྣམས་ཁུག་ལ་རང་གི་སྲིད་དང་འཚོ་བ་ཟར་ཆུག་ཅེས་བསྒོས་པས།
བློན་པོ་རྣམས་ཀྱིས་ཀྱང་དེ་ལྟར་བྱས་སོ། ། དེ་ནས་རྒྱལ་པོ་རང་གི་ཡུལ་དུ་ལོག་སྟེ་སྦྱིན་གཏོང་གི་དྲིལ་ཆེན་པོ་
བསྒྲགས། གཏན་པ་མེད་པའི་མཆོད་སྦྱིན་རྒྱ་ཆེན་པོ་མཛད་པ་དང་། དེའི་གན་དུ་རྣལ་འབྱོར་པ་སངས་
རྒྱས་ཡེ་ཤེས་བྱ་བ་བྱོན། དེ་ལ་མཆོད་པ་རྒྱ་ཆེན་པོ་བྱས་ཤིང་དད་པའི་སྒོ་ནས་ཕྱག་འཚལ་ཞིང་ཆོས་ཞུས་པས།
དེས་འཁོར་ལོ་བདེ་མཆོག་གི་དཀྱིལ་འཁོར་དུ་དབང་བསྐུར་ཏེ། བསྐྱེད་རྫོགས་ཀྱི་གདམས་ངག་ཐོག་ནས་
བསྒོམ་དུ་བཅུག་པ་དང་། སྔར་གྱི་བག་ཆགས་གོམས་པའི་སྟོབས་ཀྱིས་རྒྱལ་སྲིད་དང་དམག་གི་རྟོག་པ་སྤོང་
མ་ནུས་པ་དང་། སློབ་དཔོན་གྱིས་སྔར་གྱི་བག་ཆགས་གོམས་པ་དང་བསྟུན་ནས། བསྐྱེད་རིམ་དུ་ཁམས་
གསུམ་འགྲོ་བ་རིགས་དྲུག་ཐམས་ཅད་དམག་ཏུ་བསྒོམ་པ་དང་། རྫོགས་རིམ་དུ་ནམ་མཁའ་སྟོང་པ་ལ་རྣམ་
རྟོག་གི་དམག་བསམ་གྱིས་མི་ཁྱབ་པ་བསྒོམ་དུ་བཅུག་པས་འགྲོ་བ་རིགས་དྲུག་གི་དམག་སྟོང་པའི་ངང་དུ་སྟོར།
རྣམ་རྟོག་གི་དམག་ནམ་མཁའ་སྟོང་པར་སྟོར་ནས་ཡོད་མེད་གཉིས་ཀའི་རྣམ་རྟོག་དང་མཚན་མ་ཐམས་ཅད་
འགགས་ཏེ། ལོ་བཅུ་གཉིས་ནས་ཕྱག་རྒྱ་ཆེན་པོའི་དངོས་གྲུབ་ཐོབ་སྟེ། མཚན་ཡང་ཀི་ར་པར་གྲགས་
སོ། ། རྟོགས་པ་བརྗོད་པ་ནི། ཇི་སྲིད་མ་རྟོགས་པར་དུ་རང་གཞན་རྟོག་པས་བཅིངས། ། དེ་ཚེ་རྟོགས་པར་



གྱུར་ན་རང་གཞན་གཉིས་མ་གྲུབ། ། དེས་ན་སངས་རྒྱས་ཞེས་བྱ་རང་གི་བློ་བཏགས་ཡིན། ། དེ་ཉིད་སྤྲོས་
གྲལ་མ་བཅོས་མ་བསླད་རང་སེམས་ཟུང་། ། ཞེས་གསུངས་ནས་ཡུལ་ཀྲ་ཧ་རར་ལོ་བདུན་བརྒྱའི་བར་དུ་འགྲོ་
བ་དུ་མའི་དོན་མཛད་དེ། འཁོར་དྲུག་བརྒྱ་དང་བཅས་པ་ལུས་མ་སྤངས་པར་མཁའ་སྤྱོད་དུ་གཤེགས་སོ། །
སློབ་དཔོན་ཀི་ར་པའི་རྣམ་ཐར་དང་ལོ་རྒྱུས་རྫོགས་སོ། ། །
༧༦. སློབ་དཔོན་མཚོ་སྐྱེས་རྡོ་རྗེའི་(སོར་རུ་ཧ་བཛྲ་)ལོ་རྒྱུས་ནི། ཡུལ་ཀན་གི རིགས་རྒྱལ་
རིགས། དེ་ཡང་རྒྱལ་པོ་ཨིནྡྲ་བྷཱུ་ཏི་ལ། བཙུན་མོ་རཏྣ་དེ་ལྕི་ཞེས་བྱ་བ་ཡོད་པ་རྒྱལ་སྲིད་ཀྱི་འབྱོར་པ་གྲོང་
ཁྱེར་འབུམ་ཚོ་བརྒྱད་ཅུ་རྩ་བཞི་ལ་དབང་བྱེད་པ་ཡིན་པ་ལ། དེ་ལ་སྲས་མེད་ནས་དཀོན་མཆོག་གསུམ་དང་
འཇིག་རྟེན་པའི་ལྷ་ལ་སོགས་པ་ལ་ཡང་མཆོད་ཅིང་གསོལ་བ་བཏབ་པས་དུས་གཅིག་གི་ཚེ་བཙུན་མོའི་མངལ་
དུ་སེམས་ཅན་ཞུགས་པར་གྱུར་པ་དང། ཡུམ་ལ་རྒྱལ་སྲིད་ལ་སོགས་པའི་བསམ་པ་གཞན་མེད་པར་དགེ་
བའི་བསམ་པ་འབའ་ཞིག་དང་ལྡན་པར་གྱུར་ཏེ་ཟླ་བ་དྲུག་ན་བཙུན་མོའི་རྨི་ལམ་དུ་རྒྱ་མཚོ་འཐུངས་པ་དང་།
ཉི་ཟླ་ཕྲག་པར་འཆར་བ་དང་། རི་རབ་ཟ་བ་དང་། ཁམས་གསུམ་རྐང་པའི་འོག་ན་འདུག་པ་རྨིས་པས་
དང༌
། རྨི་ལྟས་རྣམས་རྒྱལ་པོ་ལ་བསྙད་པས། འོ་སྐོལ་གྱིས་བཟང་ངན་གང་ཡང་མི་ཤེས་པས། པཎྜི་ཏ་
དང་
། བྲམ་ཟེ་མཚན་མཁན་དང་
། རྩིས་པ་ལ་དྲིས་ཤིག་གསུངས་ནས་དྲིས་པས། མཚན་མཁན་གྱིས་
བརྟགས་པས། ཆོས་ཀྱིས་རྒྱལ་སྲིད་སྐྱོང་བའི་བྱང་ཆུབ་སེམས་དཔའ་ཆེན་པོ་ཞིག་བཙའ་བར་འདུག་པ་ལ།
དེ་རྒྱལ་པོ་ལ་ཞུས་ན་ཆོས་བྱེད་པ་ལ་མི་དགྱེས་བསམས་ནས། འཇིག་རྟེན་བཟང་རྟགས་དུ་མ་བཤད་པས།
རྒྱལ་པོ་ལ་སོགས་པ་ཐམས་ཅད་དགྱེས་སོ། ། དེ་ནས་ཟླ་བ་དགུ་ངོ་བཅུ་ན་བཙའ་བའི་དུས་མཚན་ཕྱེད་ལ་མཚོ་
གཅིག་གི་ནང་ན་པདྨ་ཆེན་པོ་གཅིག་གི་གེ་སར་གྱི་སྟེང་དུ་བཙས་སོ། ། དེའི་བསོད་ནམས་ཀྱི་མཐུས། ཡུལ་
དེར་འདོད་པའི་ཡོན་ཏན་སྣ་ཚོགས་བྱུང་སྟེ། གསེར་དང་དངུལ་དང་རིན་པོ་ཆེའི་སྣོད་བུམ་པ་ལ་སོགས་པ་
ལྷ་རྫས་ཀྱི་བདུད་རྩིས་གང་བ་དཔག་ཏུ་མེད་པ་བྱུང་བ་མི་ཀུན་གྱིས་ཉི་མ་ཕྱེད་ནས་ཚོར་ཏེ། མིང་ཡང་མཚོ་
སྐྱེས་རྡོ་རྗེ་བྱ་བར་བཏགས་སོ། ། དེ་ཆེར་སྐྱེས་པ་དང་ཡབ་ཡུམ་གཉིས་ཚེའི་དུས་བྱས་སོ། ། དེ་ནས་སྲས་དེས་
འཁོར་བ་ལ་སྙིང་པོ་མེད་པར་གཟིགས་ཏེ་རབ་ཏུ་བྱུང་། རྒྱལ་སྲིད་བུ་མོ་ལ་གཏད་ནས་དཔལ་གྱི་རི་ལ་བྱོན་
པས་ལམ་དུ་ར་མ་ཞེས་བྱ་བའི་མི་ཞིག་དང་འཕྲད་ནས་གཡོག་ཏུ་ཁྲིད་དེ་དཔལ་གྱི་རིར་ཕེབས་པ་དང་། ཕུ་
གཅིག་ཏུ་སྒྲུབ་པ་བྱེད་པ་ལ་ར་མས་ཟས་བསླངས་ཤིང་འཚོ་བ་སྦྱངས། དུས་གཅིག་གི་ཚེ་མུ་གེ་ཆེན་པོ་བྱུང་
ནས་གྲོང་དུ་བསླངས་པས་མ་ཁུགས་པར། རྒྱལ་པོའི་གན་དུ་བསླངས་པས་འབྲས་ཆན་ཅུང་ཟད་བྱུང་བ་ཁྱེར་
ཏེ་འོང་བ་ལས། ར་མས་ཞག་བཞི་ཟས་མ་མྱོང་བས་རླུང་ལ་བསྟེན། ཐེམ་པ་ལ་འགྱེལ། འབྲས་ཆན་བོ་
བས་ཁྱོད་ཆང་འཐུང་བ་ཅི་ཡིན་གསུངས། ཆང་ག་ན་འཐུང་། ལྟོགས་ནས་འགྱེལ་ཟེར། ཟས་མ་ཁུགས་པ་
76



ཅི་ཡིན་གསུངས་པས། ར་མ་ན་རེ་བླ་མ་ལ་ཞུ་མ་ནུས་ཏེ་ལོ་བཅུ་གཉིས་སུ་མུ་གེ་ཆེན་པོ་བྱུང་ནས་མི་ཕྱུགས་
སྲོག་ཆགས་ཐམས་ཅད་ཤི་བར་གྱུར། བདག་གིས་ཀྱང་ཟས་ངན་ངོན་མ་གཏོགས་ཆེར་མ་མྱོང་། སེམས་
ཅན་ཐམས་ཅད་སྡུག་བསྔལ་བར་མཆིས་ཞུས་པས། སློབ་དཔོན་མཚོ་སྐྱེས་རྡོ་རྗེའི་ཞལ་ནས། འོ་ན་ང་ལ་མི་
སྨྲ་བར་གསང་བའི་ལུགས་ཡོད་དམ། མུ་གེ་མི་ཡོང་བའི་ཐབས་ང་ལ་ཡོད་པ་ལ་གསུངས་ནས། འབྲས་ཆན་
སོ་བ་དུམ་བུར་གཏུབས་ནས་དཔོན་སློབ་གཉིས་ཆུ་ཁར་ཕྱིན་ནས་གཏོར་མ་བཏང་། སྦྱིན་སྲེག་བྱས་སྔགས་
དང་ཕྱག་རྒྱ་ཏིང་ངེ་འཛིན་གྱིས་ཀླུའི་རྒྱལ་པོ་བ་སུ་ཀ་གཟིར་བས། ཀླུའི་རྒྱལ་པོ་འཁོར་དང་བཅས་པ་སློབ་
དཔོན་གྱི་དྲུང་དུ་བྱུང་ནས། ཁྱེད་ཅད་ཅིའི་ཕྱིར་བདག་ལ་གནོད་པ་བྱེད་ཟེར། སློབ་དཔོན་གྱིས་སྨྲས་པ།
ཁྱོད་ཀྱིས་ལོ་བཅུ་གཉིས་ཀྱི་བར་དུ་ཆར་པ་མ་བཏང་བས་འཛམ་བུའི་གླིང་དུ་མུ་གེ་ཆེན་པོ་བྱུང་ནས་སྲོག་
ཆགས་འདི་ཙམ་ཤི་བ་ཁྱོད་ཀྱིས་ཉེས་སོ་གསུངས་པས། བདག་ལ་གནོད་པ་མ་བྱེད། ཁྱེད་ལ་ཅི་དགོས་བྱ་ཡི་
ཟེར་ནས། ཞག་དང་པོ་ལ་ཟས་ཀྱི་ཆར་ཕབ། གཉིས་པ་ལ་འབྲས་ལ་སོགས་པ་འབྲུའི་ཆར་ཕབ། གསུམ་
པ་ལ་གོས་ཀྱི་ཆར་ཕབ། དེ་བཞིན་དུ་ཞག་བདུན་གྱི་བར་དུ་གསེར་དངུལ་ལ་སོགས་པའི་རིན་པོ་ཆེ་དང་
འདོད་པའི་ཡོན་ཏན་སྣ་ཚོགས་ཀྱི་ཆར་ཕབ་ནས། སེམས་ཅན་ཐམས་ཅད་སྡུག་བསྔལ་ལས་ཐར་བར་བྱས་པ་
དང་། དེའི་གཏམ་སྙན་པ་ཕྱོགས་ཐམས་ཅད་དུ་གྲགས་པར་གྱུར་ཏེ། འདི་ནི་སློབ་དཔོན་མཚོ་སྐྱེས་རྡོ་རྗེའི་
མཐུ་ཡིན་ནོ་ཞེས་ཟེར་ཏེ་མཚན་ཡང་ཡོངས་སུ་གྲགས་སོ། ། དེའི་རྟོགས་བརྗོད་ནི། ཀླུ་རྒྱལ་བ་སུ་ཀ་གཟིར་
ནས། ། འགྲོ་བ་སྡུག་བསྔལ་གདུངས་པ་ལ། ། འདོད་ཡོན་དག་གི་ཆར་ཕབ་བོ། ། དེ་བཞིན་ཉིད་ཀྱི་གནས་
ཆེན་དུ། ། རིག་པའི་ཀླུ་རྒྱལ་ཉིད་གཟིར་ནས། ། སྐལ་ལྡན་རིག་འཛིན་ཕོ་མོ་ལ། །གསང་སྔགས་རིག་པའི་
ཆར་ཕབ་བོ། ། ཞེས་གསུངས། དེ་ནས་ར་མས་ཆོས་ཞུས་པས་དབང་བསྐུར་ནས་གདམས་པ་ཟབ་མོ་གནང་།
བླམའི་ཆེད་དུ་དཀའ་བ་སྤྱད་པས་མཆོག་གི་དངོས་གྲུབ་ཐོབ་བོ། ། སློབ་དཔོན་གྱིས་ཁྱོད་སེམས་ཅན་གྱི་དོན་
མ་བྱས་པར་མཁའ་སྤྱོད་དུ་མ་འགྲོ་གསུངས། སློབ་དཔོན་ལུས་དེ་ཉིད་ཀྱིས་མཁའ་སྤྱོད་དུ་གཤེགས་སོ། །
སློབ་དཔོན་མཚོ་སྐྱེས་རྡོ་རྗེའི་རྣམ་ཐར་དང་ལོ་རྒྱུས་རྫོགས་སོ། ། ན་
༧༧. སློབ་དཔོན་སརྦ་བྷ་ག་ལའི་(ཅི་མཐོང་ཟ་བ།) ལོ་རྒྱུས་ནི། ཡུལ་ཨ་བྷ་དྷ་ར་བྱ་བ། རྒྱལ་པོ་
སེང་གེ་ཟླ་བའི་ཡུལ་ཡིན་ལ། རིགས་དམངས་རིགས་སོ། ། དེ་ཡང་ཁ་ཟས་ཅི་མཐོང་ཟ་བའི་གང་ཟག་གྲོད་
པ་ཆེ་བ་གཅིག་ཡིན་པ་ལ། དེས་ཟས་མ་རྙེད་ནས་དབེན་པར་བསྡད་པ་ན། དེར་སློབ་དཔོན་ས་ར་ཧ་བྱོན་
ནས་ཁྱོད་དེ་ན་ཅི་བྱེད་གསུངས། བདག་ཕོ་བ་མེ་དྲོད་ཆེས་པས་ཅི་ཟོས་ཀྱང་དེ་མ་ཐག་ཞུ་ནས་ལྟོགས་པ་
ལགས། དེ་རིང་བཟའ་རྒྱུ་ཅིའང་མ་རྙེད་པས་སྡུག་བསྔལ་ལོ་ཟེར། ཁྱོད་ཉི་མ་གཅིག་ཟས་མ་རྙེད་པས་སྡུག་
བསྔལ་མི་བཟོད་ན། ཡི་དྭགས་ལ་སོགས་པ་ངན་སོང་གསུམ་དུ་སྐྱེས་ན་ཇི་ལྟར་བྱེད་ གསུངས་ པས།



འཕགས་པ་ངན་སོང་བྱ་བ་བདག་བས་ཀྱང་སྡུག་བསྔལ་བ་ཡོད་དམ་ཟེར། སློབ་དཔོན་གྱིས་ངན་སོང་གསུམ་
གྱི་སྡུག་བསྔལ་བཤད་པས་དེ་སྐྱོ་བ་ཆེར་སྐྱེས་ནས། དེ་ལས་ཐར་པའི་ཐབས་མངའ་འམ་ཞུས་པས། སློབ་
དཔོན་གྱིས་ཐབས་ཡོད་ཀྱི་བསྒྲུབ་ནུས་སམ་གསུངས། དེས་ནུས་སོ་ཟེར་བས། སློབ་དཔོན་གྱིས་འཁོར་ལོ་
བདེ་མཆོག་གི་དབང་བསྐུར་ཏེ། རང་གི་བསམ་པ་དང་མཐུན་པའི་གདམས་ངག་འདི་ལྟར་བྱིན་ཏེ། སྣང་
སྲིད་ཐམས་ཅད་ཟས་སུ་བསྒོམ། སེམས་བསྐལ་པའི་མེར་བསྒོམ། དེ་ཐམས་ཅད་ཡང་ནས་ཡང་དུ་བསྲེགས་
ཤིང་ཟོས་པར་བསྒོམ་ཞེས་གསུངས་པས། དེས་ཀྱང་དེ་ལྟར་དུ་བསྒོམས་ཏེ། སྣང་སྲིད་ཐམས་ཅད་ཟོས་
པས་ནམ་མཁའི་ཉི་ཟླ་ཡང་འཇིགས་ནས་རི་རབ་ཀྱི་ནང་དུ་སོང་བ་དང་། འཇིག་རྟེན་གྱི་སྣང་བ་ནུབ་པས་ལྷ་
མི་ཐམས་ཅད་ཁ་མཐུན་པར་འཇིག་རྟེན་གྱི་སྣང་བ་ནུབ་བོ་ཞེས་མགྲིན་གཅིག་ཏུ་སྨྲས་སོ། ། དེའི་དུས་སུ་སློབ་
དཔོན་ས་ར་ཧ་བྱོན་ནས། ད་ཁྱོད་ཀྱིས་དེ་ཀུན་མ་ཟ་བར་སྣང་སྲིད་ཐམས་ཅད་སྟོང་པར་སྒོམས་ཤིག་
གསུངས། དེས་ཀྱང་དེ་ལྟར་བསྒོམས་པས་སྣང་སྟོང་དབྱེར་མེད་དུ་རྟོགས་ནས། ལོ་བཅོ་ལྔ་ན་ཕྱག་རྒྱ་ཆེན་
པོའི་དངོས་གྲུབ་ཐོབ་བོ། ། རྟོགས་བརྗོད་ནི། བདག་གིས་མ་རྟོགས་དུས་ན་སྣ་ཚོགས་རོ་ལ་ཁྱད་པར་ཆེ། །
དེབཞིན་རྟོགས་པའི་དུས་སུ་རོ་རྣམས་སྣ་ཚོགས་ཁྱད་པར་མེད། ། དེ་བཞིན་མ་རྟོགས་དུས་སུ་འཁོར་བ་
སངས་རྒྱས་ཐ་དད་སྣང་། ། དེ་བཞིན་རྟོགས་པའི་དུས་སུ་འཁོར་བ་སངས་རྒྱས་བདེ་བ་ཆེ། ། ཞེས་གསུངས་
ནས་ཡུལ་ཨ་བྷ་དྷ་རར་ལོ་དྲུག་བརྒྱ་བཞུགས་ཏེ་འགྲོ་བའི་དོན་མཛད་ནས་འཁོར་སྟོང་དང་བཅས་པ་ལུས་མ་
སྤངས་པར་མཁའ་སྤྱོད་དུ་གཤེགས་སོ། ། སློབ་དཔོན་སརྦ་བྷ་ག་ལའི་རྣམ་ཐར་དང་ལོ་རྒྱུས་རྫོགས་སོ། །
༧༨. སློབ་དཔོན་ནཱ་ག་བོ་དྷི་ཞེས་པ་(ཀླུའི་བྱང་ཆུབ་)ལོ་རྒྱུས་ནི། ཡུལ་ནི་རིགས་བསྟན། རིགས་
དམངས་རིགས། བླ་མ་ནཱ་གཱ་རྫུ་ན། དངོས་གྲུབ་གསང་འདུས་ལས་ཐོབ་པའོ། ། དེ་ཡང་སློབ་དཔོན་ཀླུ་
སྒྲུབ་པུས་པ་ཝན་ན་བཞུགས་པའི་དུས་དེར། རྐུན་མ་ཞིག་འོངས་ཏེ་རྡོ་རྩ་གཅིག་ན་ཡིབས་བསྡད་པ་དང་།
སློབ་དཔོན་གྱིས་ཀུན་སྤྱོད་རྟག་ཏུ་ཟས་གཞན་ལ་སྟེར་བའི་ཕྱིར་བཞེས་པ་ཡིན་ཏེ། མི་གཞན་དྲུང་དུ་སུ་བྱུང་
ནཡང་ཆོས་དང་ཟང་ཟིང་ཅི་འདོད་སྟེར་བ་ཆོས་ལུགས་ཡིན་ཞིང་། ཕྱིས་གསེར་གྱི་སྣོད་གཅིག་ཏུ་ཟས་
བཞེས་པ་རྐུན་མ་དེས་མཐོང་ནས་དེ་བརྐུ་བའི་སེམས་ཀྱིས་བལྟ་བ་སློབ་དཔོན་གྱིས་མཁྱེན་ནས་གཡོག་པོ་ལ།
གསེར་གྱི་སྣོད་འདི་སྐྱུར་ལ་ཐོངས་གསུངས་ནས་དེ་བཞིན་བྱས་པ་དང་། རྐུན་མའི་བསམ་པར་ཐོག་མར་
ཁོང་རང་ལ་དྲིས་ནས། དེ་ནས་བརྐུ་སྙམ་སྟེ་དེར་ཕྱིན་ནས་སློབ་དཔོན་ལ་ཕྱག་དང་བསྐོར་བ་གསུམ་བྱས་
པས། ཁྱོད་གང་ནས་འོང་། དོན་ཅི་ཡོད་དེར་འདུག་གསུངས་ནས་གསེར་གྱི་སྣོད་གཞན་གཅིག་ཏུ་ཟས་
བྱིན་པ་དང་། དེ་ངོ་མཚར་སྐྱེས་ནས་བདག་ཅག་ག་སེར་སྣོད་བརྐུར་འོང་བ་ཡིན་ཏེ། ཁྱོད་ཀྱི་མཛད་སྤྱོད་
འཁུམས་པས་འགྱོད་པ་སྐྱེས་ཏེ་བརྐུ་བའི་བསམ་པ་ལོག་སྟེ། སྐྱོ་བ་སྐྱེས་པས་བདག་ལ་ཆོས་ཤིག་ཞུ་ཟེར།
78



སློབ་དཔོན་གྱིས་དེ་ལ་གསང་བ་འདུས་པའི་དཀྱིལ་འཁོར་དུ་དབང་བསྐུར་ནས་མངོན་ཞེན་གོམས་པའི་
དངོས་པོའི་བསམ་པ་དང་མཐུན་པའི་གདམས་པ་བྱིན་ཏེ། སྤྱི་གཙུག་ཏུ་རྭ་ཞིག་བསྒོམས་བྱས་པས། དེས་
ཀྱང་ལོ་བཅུ་གཉིས་བསྒོམས་པ་དང་། རྭ་སྐྱེས་པས་ཤིན་ཏུ་མི་བདེ་ཞིང་སྡུག་བསྔལ་བའི་ཚེ། སློབ་དཔོན་
འཕགས་པ་ཀླུ་སྒྲུབ་བྱོན་ནས་ཁྱོད་ཁམས་བདེའམ་གསུངས། དེས་སེམས་བདེ་སྟེ་ལུས་མ་བདེ། རྭ་ཐོག་
གཅིག་ཟུག་ནས་འགུལ་མ་ཤེས་པས་སྡུག་བསྔལ་ཟེར། དངོས་པོའི་མངོན་ཞེན་དུག་གསུམ་རྭ་འདྲ་བ་དེས་
ཐོག་མ་མེད་པ་ནས་འཁོར་བའི་གཅོང་རོང་དུ་ལྷུང་སྟེ་མ་ཐོན་པ་ཡིན། ད་ར་དེ་མེད་པར་བསྒོམ་གསུངས་
ནས་ཟླ་བ་དྲུག་བསྒོམས་པས་རྭ་དེ་མེད་པར་སོང་ནས། དངོས་པོ་དང་དངོས་མེད་མཉམ་པ་ཉིད་དུ་དབྱེར་
མེད་པར་རྟོགས་ནས། ཟུང་འཇུག་ཕྱག་རྒྱ་ཆེན་པོའི་དངོས་གྲུབ་ཐོབ་སྟེ། འོག་མིན་ཆོས་དབྱིངས་ཀྱི་ཕོ་
བྲང་ཆེན་པོའི་ས་ནོན་པར་གྱུར་ཏེ། མངོན་ཤེས་དྲུག་ཐོབ། ཕྱིས་ཟག་མེད་ཀྱི་ཡོན་ཏན་དུ་མ་རྒྱུད་ལ་སྐྱེས་
པས་སྔར་དམངས་རིགས་ནཱ་ག་ར་བྱ་བ་ཡིན་ཀྱང་། ཡོན་ཏན་བརྙེས་ནས་སློབ་དཔོན་ཀླུའི་བྱང་ཆུབ་ཅེས་
མཚན་ཕྱོགས་དང་ཕྱོགས་མཚམས་ཐམས་ཅད་དུ་གྲགས་པར་གྱུར་ཏོ། ། དེ་ནས་དཔོན་སློབ་གཉིས་ཀ་དཔལ་
གྱི་རི་ལ་གཤེགས་ཏེ། ཀླུའི་བྱང་ཆུབ་ལ་ད་ཕྱིན་ཆད་དཔལ་གྱི་རི་བོར་འོང་བའི་སེམས་ཅན་དཀོན་མཆོག་
གསུམ་ལ་སྐྱབས་གནས་སུ་འཛིན་ཅིང་ཁྱོད་ལ་དད་ནས་ཕྱག་དང་སྐོར་བ་བྱེད་པ་རྣམས་ལ་ལུས་དངོས་སུ་སྟོན་
ལ། འཇིག་རྟེན་གྱི་དངོས་གྲུབ། ས་འོག་འགྲོ་དང་རལ་གྲི་དང་། ། ཚར་གཅོད་ཕན་འདོགས་ཉིད་དག་
དང་། ། རིལ་བུ་མིག་སྨན་གཏེར་རྣམས་དང་། ། རྐང་མགྱོགས་དག་གམ་བཅུད་ཀྱིས་ལེན། །ཞེས་རྒྱུད་ནས་
བཤད་པ་བརྒྱད་པོ་གང་འདོད་པ་བྱིན་ཅིག་གསུངས་ནས། སློབ་དཔོན་འགྲོ་དོན་ལ་གཤེགས་ནས། ཀླུའི་
བྱང་ཆུབ་ལ་སེམས་ཅན་གྱི་དོན་གྱིས་ཤིག་གསུངས་པས་ལོ་ཉི་ཁྲི་བཞུགས་ནས་འགྲོ་དོན་མཛད་ཅིང་།
རྟོགས་པ་བརྗོད་པ་ནི། ས་ལ་གནས་པ་ཀུན་ཀྱང་སྐལ་བ་བཟང་། ། དབུལ་བ་རྒྱ་མཚོར་ཕྱིན་ན་དབུལ་དང་
བྲལ། ། རལ་གྲི་ལག་ཏུ་ཐོགས་ན་ལོངས་སྤྱོད་ཚེ། ། ཕྱོགས་མེད་ས་ལ་ཕྱིན་ན་རྙེད་དང་བྲལ། ། ཞེས་གསུངས་
སོ། ། སློབ་དཔོན་ཀླུའི་བྱང་ཆུབ་ཀྱི་རྣམ་ཐར་དང་ལོ་རྒྱུས་རྫོགས་སོ། །
༧༩. སློབ་དཔོན་པུར་ལའི་ལོ་རྒྱུས་ནི། རིགས་དམངས་རིགས། བླ་མ་ཡེ་ཤེས་རྡོ་རྗེའོ། ། སློབ་
དཔོན་ཡེ་ཤེས་རྡོ་རྗེས། དེའི་གན་དུ་བསོད་སྙོམས་ལ་བྱོན་པས། དེ་དད་དེ་སློབ་དཔོན་དུ་བཟུང་ནས་ཆོས་
ཞུས་པས། སློབ་དཔོན་གྱིས་བདེ་མཆོག་གི་དཀྱིལ་འཁོར་དུ་དབང་བསྐུར། བསྐྱེད་རྫོགས་ཀྱི་གདམས་པ་
བྱིན་ནས་སྒོམས་ཤིག་གསུངས། དེས་བདེ་མཆོག་གི་ཐང་སྐུ་ཅིག་ཁྱེར་ཏེ། གྲོང་ཁྱེར་དུ་སློང་མོ་བྱེད་ཅིང་ལོ་
བཅུ་གཉིས་བསྒོམས་པས་ལུས་ངག་ཡིད་གསུམ་གྱི་དྲི་མ་དག་སྟེ། ཕྱག་རྒྱ་ཆེན་པོའི་དངོས་གྲུབ་བརྙེས་ནས་
གྲུབ་པ་ཐོབ་ཀྱང་། མི་ཐམས་ཅད་ཀྱིས་མ་ཚོར་བ་དང་། དེས་རྒྱན་གྱིས་བརྒྱན་ནས་རྒྱལ་པོའི་གན་དུ་སློང་



དུ་ཕྱིན་པ་དང་། དེའི་བྲིས་སྐུ་རྒྱལ་པོས་མཐོང་ནས། དབང་ཕྱུག་ཆེན་པོ་དང་ཨུ་མ་གདན་དུ་བྱས་འདུག་
པ་དང་། རྒྱལ་པོ་ཁྲོས་ཏེ་ངའི་ལྷ་གདན་དུ་བྱེད་པ་ཟེར། བདག་གིས་མ་ཉེས་ཏེ་ལྷ་བཟོ་བས་བྲིས་པ་ཡིན།
ཁྱེད་རང་ཡང་ལྷ་བཟོ་བར་འབྲིར་ཆུག་ཅིག་བྱས་པས། རྒྱལ་པོ་བདེན་བསམ་སྟེ། ལྷ་བཟོ་བ་གཅིག་ལ་
དབང་ཕྱུག་དང་ཨུ་མའི་གདན་དུ་རྣལ་འབྱོར་པའི་ཡི་དམ་བཅུག་པ་ཞིག་བྲིས་གསུངས་ནས་བྲིས་ཚར་བ་དང་།
རྣལ་འབྱོར་པ་ན་རེ། ལྷ་འདི་གཉིས་ལ་ཁྱད་ཆེ་སྟེ། ཁྱེད་ཀྱི་ལྷ་ནི་འཇིག་རྟེན་པ་ཡིན། བདག་གི་ལྷ་ནི་
འཇིག་རྟེན་ལས་འདས་པ་ཡིན་པས། ཁྱེད་ཀྱིས་དེ་ལྟར་བྲིས་ཀྱང་བདག་གི་ལྷ་སྟེང་དུ་འོང་ཟེར། རྒྱལ་པོ་ན་
རེ། དེ་ལྟར་བྱུང་ན་བདག་ཀྱང་ཁྱེད་ཀྱི་བསྟན་པ་ལ་འཇུག་གོ་ཟེར། རྣལ་འབྱོར་པས་དེའི་མཚན་མོ་འཁོར་
ལོ་བདེ་མཆོག་གི་ཞབས་འོག་ཏུ་དབང་ཕྱུག་དང་ཨུ་མ་མནན་པ་བསྒོམས་པས། དེ་ལྟར་དུ་གྱུར་ཏེ་ནང་པར་
རྒྱལ་པོས་བལྟས་པས་གོ་ལོག་པ་མཐོང་སྟེ། རྒྱལ་པོ་དད་པར་གྱུར་ནས་ཕྱི་པ་ལས་ལོག་སྟེ་འཁོར་དང་བཅས་
པ་ནང་པ་སངས་རྒྱས་ཀྱི་བསྟན་པ་ལ་ཞུགས་སོ། །དེ་ནས་སློབ་དཔོན་པུ་ར་ལི་པ་ཞེས་མཚན་ཡོངས་སུ་གྲགས་
ཏེ། རྒྱལ་པོའི་བླ་མ་མཛད་ནས་ལོ་ལྔ་བརྒྱའི་བར་དུ་འཇིག་རྟེན་དུ་བཞུགས་ནས་སེམས་ཅན་གྱི་དོན་དུ་མ་
མཛད་དོ། ། དེའི་རྟོགས་བརྗོད་ནི། ཐམས་ཅད་བདེ་གཤེགས་རང་བཞིན་ཏེ། ། བློ་བཞག་ལོག་པའི་ལམ་
སྤངས་ན། ། སྙིང་པོའི་འབྲས་བུ་གདོན་མི་ཟ། ། བླ་མ་དབང་བླང་ལྷན་སྐྱེས་ཀྱི། ། རོ་ཡིས་ཀུན་ལ་ཁྱབ་བྱས་
ཏེ། ། སྐྱེ་མེད་རྒྱས་འདེབས་རྡོ་རྗེ་འཛིན། ། ཞེས་གསུངས་ནས་འཁོར་ཕྱེད་དང་དྲུག་བརྒྱ་དང་བཅས་ཏེ་ལུས་
དེ་ཉིད་མ་སྤངས་པར་མཁའ་སྤྱོད་དུ་གཤེགས་སོ། ། སློབ་དཔོན་པུ་ར་ལི་པའི་རྣམ་ཐར་དང་ལོ་རྒྱུས་རྫོགས་
ཏེ ༨༠. སློབ་དཔོན་པ་ན་ཧའི་(མཆིལ་ལྷམ་ཅན་)ལོ་རྒྱུས་ནི། ཡུལ་ས་ཏ་ན་ག་ར། རིགས་རྒྱལ་
རིགས་ཡིན་པ་ལས། དེ་འཁོར་བའི་ཆོས་ལ་སྐྱོ་བ་སྐྱེས་ནས་དུར་ཁྲོད་དུ་ཕྱིན་པ་ན། རྣལ་འབྱོར་པ་མཐུ་
སྟོབས་ཅན་ཞིག་བྱོན་ནས། ཁྱོད་འདི་ན་ཅི་བྱེད་གསུངས། བདག་འཁོར་བ་ལ་སྐྱོ་བ་སྐྱེས་ནས་འདིར་
འདུག་པ་ལགས་ཞུས་པས། ཁྱོད་ཀྱིས་རྒྱན་སྣ་ཚོགས་ཀྱིས་བརྒྱན་ནས་གྲོང་དང་གྲོང་ཁྱེར་དུ་འདུར་བ་ལ་
སྙིང་པོ་ཅི་ཡང་མེད་དེ། མཐར་སྡུག་བསྔལ་གྱི་རྣམ་པར་སྨིན་པ་མྱོང་དགོས། དེ་ལས་ཐར་པ་འདོད་ན་ང་
ལ་ཉོན་བྱས་པས་རུང་ཟེར། དེ་ནས་སློབ་དཔོན་གྱིས་དབང་བསྐུར་མཛད་དེ། དེའི་བསམ་པ་དང་མཐུན་
པའི་གདམས་པ་ནི། ཁྱོད་ཀྱིས་མཆིལ་ལྷམ་གྱོན་པའི་སྒྲའི་ནང་དུ་འཇིག་རྟེན་གྱི་སྒྲ་ཐམས་ཅད་འདུས་པར་
སྒོམས་ཤིག་གསུངས། དེས་ཀྱང་དེ་ལྟར་དུ་ལོ་དགུ་བསྒོམས་པས་འཁྲུལ་པའི་དྲི་མ་ཐམས་ཅད་དག་སྟེ། སྒྲ་
གྲག་སྟོང་དབྱེར་མེད་ཀྱི་རྟོག་པ་སྐྱེས་ནས་ཕྱག་རྒྱ་ཆེན་པོའི་དངོས་གྲུབ་ཐོབ་སྟེ། མཚན་ཡང་པ་ན་ཧ་ཞེས་
ཕྱོགས་ཐམས་ཅད་དུ་གྲགས་སོ། ། དེའི་རྟོགས་བརྗོད་ནི། སྙིང་པོ་གཉུག་མའི་དོན་བསམས་པས། །ཇི་ལྟར་



རྟོགས་སེམས་ངེས་པ་ཡི། ། དེས་ན་དེ་ཉིད་རང་དགའ་ཡིན། ། དངོས་གྲུབ་ཐོབ་པ་ཐལ་བྱུང་ངོ་། ། ཞེས་
གསུངས་ནས་འཁོར་བརྒྱད་བརྒྱ་དང་བཅས་ཏེ་མཁའ་སྤྱོད་དུ་གཤེགས་སོ། ། སློབ་དཔོན་པ་ན་ཧ་པའི་རྣམ་
ཐར་དང་ལོ་རྒྱུས་རྫོགས་སོ། །
༨༡. སློབ་དཔོན་ཀོ་ཀ་ལིའི་(ཁུ་བྱུག་པ་)ལོ་རྒྱུས་ནི། ཡུལ་གྲོང་ཁྱེར་ཙམ་པ་ཀ རིགས་རྒྱལ་
རིགས་སོ། ། དེ་ཡང་ཙམ་པ་ཀའི་རྒྱལ་པོ་དེ། སོས་ཀའིདུས་སུ་རྒྱལ་སར་ཆད་པས་མ་ཟུག་ནས། ཨ་མྲའི་
སྐྱེད་མོས་ཚལ་གྱི་བསིལ་གྲིབ་ཏུ་ཁྲོན་པའི་ཆུ་གྲང་མོ་དང་། ཤིང་ཏོག་སྣ་ཚོགས་དང་། མེ་ཏོག་དྲི་ཞིམ་པ་ཁ་
དོག་ལེགས་པ་ལ་སོགས་པ་བསམ་གྱིས་མི་ཁྱབ་པ་ཡོད་པའི་གནས་སུ། རྒྱལ་བུ་དང་བཙུན་མོ་ལ་སོགས་པས་
བསྙེན་བཀུར་བྱེད་ཅིང་བུ་མོ་གཞོན་ནུ་མ་ལང་ཚོ་དར་ལ་བབ་པ་དཔག་ཏུ་མེད་པ། ལ་ལས་དྲིལ་ཕྱིས་བྱེད།
ལ་ལས་བསྐུ་མཉེ་བྱེད། ལ་ལས་རླུང་གཡབ་གཡོབ། ལ་ལས་གར་བྱེད། ལ་ལས་གླུ་ལེན། ལ་ལས་མེ་ཏོག་
འཐོར་ཅིང་། རྒྱལ་སྲིད་ཀྱི་འདོད་པའི་ཡོན་ཏན་དཔག་ཏུ་མེད་པ་ལ་ལོངས་སྤྱོད་པས། རྟག་ཏུ་སེམས་
གཡེངས་ནས། དགེ་བའི་ཆོས་ཐར་པའི་ལམ་སྐད་ཅིག་ཀྱང་སེམས་ལ་མི་སེམས་པར་འདུག་པ་ལ། དེའི་
གན་དུ་ཐོས་བསམ་སྒོམ་གསུམ་ལེགས་པར་སྦྱངས་པའི་སྤྲུལ་པའི་དགེ་སློང་ཞིག་བྱོན་པ་དང་། རྒྱལ་པོའི་སྒོ་
ར་བ་སུམ་བརྒྱ་ཙམ་ཡོད་པས་བཀག་སྟེ། སྐྱེད་མོས་ཚལ་དུ་གཤེགས་སུ་མ་བཅུག་པ། དེའི་གཏམ་རྒྱལ་པོས་
གསན་པས། སྒོ་ར་བ་རྣམས་ལ་དགེ་སློང་དེ་ནང་དུ་ཐོངས་ཤིག་གསུངས་ནས། དགེ་སློང་དེ་ནང་དུ་ཕེབས་
པ་དང་། རྒྱལ་པོ་དང་བཙུན་མོ་ལ་སོགས་པ་ཐམས་ཅད་ཀྱིས་ཕྱག་བྱས། སྟན་བསྟབ། ཡིད་ཕེབས་པའི་
གཏམ་དུ་མ་བྱས་སོ། ། དེ་ནས་རྒྱལ་པོས་དགེ་སློང་ལ་ཁྱེད་ཀྱི་ཆོས་དང་། བདག་གི་ཆོས་གང་ལེགས་ཞུས་
པས། དགེ་སློང་ན་རེ། བདག་གི་ཆོས་ལེགས་ཏེ། ཁྱེད་ཀྱི་རྒྱལ་སྲིད་ཀྱི་བདེ་བ་ནི་ཚེ་འདིར་མནོག་ཆུང་ལ་
ཕྱི་མ་ཉེས་དམིགས་ཆེ་སྟེ། དཔེར་ན་ཁ་ཟས་བཟང་པོ་དུག་དང་འདྲེས་པ་འདྲ་ལ། འཕྲལ་རོ་ཞིམ་ཡང་།
མཐར་སྡུག་བསྔལ་བསྐྱེད་དེ་སྲོག་དང་འབྲལ་བའོ། ། བདག་གི་རབ་ཏུ་བྱུང་བའི་ཆོས་ནི་ཐོག་མར་དགེ།
བར་དུ་དགེ། ཐ་མར་དགེ། དོན་བཟང་པོ། མི་དགེ་བ་དང་ལུང་མ་བསྟན་དང་མ་འདྲེས་པ་ཡིན་པས།
ཚེ་འདིར་བདེ་ལ་ཕྱི་མར་ཡང་ཐར་པ་བླ་ན་མེད་པའི་བདེ་བ་རྒྱུན་ཆད་མེད་པ་འབྱུང་བས། བདག་གི་ཆོས་
ལེགས་སོ་གསུངས་པ་དང། རྒྱལ་པོ་དེ་ཐེག་པ་ཆེན་པོའི་རིགས་སད་ནས་འཁོར་བའི་ཆོས་ལ་སྐྱོ་བ་སྐྱེས་ཏེ་
ཁྱེད་ཀྱི་ཆོས་དེ་བདག་ལའང་སྦྱིན་ཞུས་པས། དགེ་སློང་གིས་བདེ་མཆོག་གི་དཀྱིལ་འཁོར་དུ་དབང་བསྐུར།
བསྐྱེད་རྫོགས་ཀྱི་གདམས་ངག་གནང་ནས་བསྒོམ་དུ་བཅུག་པ་ལ། རྒྱལ་པོས་རྒྱལ་སྲིད་ཐམས་ཅད་སྲས་ལ་
གཏད་ནས། རྒྱལ་སྲིད་ཐམས་ཅད་སྤང་བར་ནུས་ཀྱང་། ཤིང་ཨ་མྲའི་སྐྱེད་མོས་ཚལ་གྱི་ནང་ན་བྱ་ཀོ་ཀ་ལི་
ཞེས་བྱ་བ་ནག་པོ་ཤིན་ཏུ་སྐད་ཀྱི་གདངས་སྙན་པ་སྒྲོགས་པ་ཞིག་ཡོད་པས། དེའི་སྐད་ལ་རྒྱལ་པོ་ཆགས་ནས་



ཞེན་པ་སྤོང་མ་ནུས་པ་དང་། དགེ་སློང་དེས་ཞེན་པ་ངོ་སྤྲོད་ཀྱི་གདམས་ངག་ཅེས་བྱ་བ་འདི་བྱིན་ཏེ། ཁྱོད་
ཀྱིས་བྱ་ཀོ་ཀ་ལིའི་སྐད་ཀྱི་སྒྲ་སྙན་པ་རྣ་བར་གྲག་པ་དེ་དང་སེམས་ཀྱི་དམིགས་པ་གཅིག་ཏུ་གྱིས། ཡིད་ནང་
དུ་བཟློག་ལ་སྒོམས་ཤིག སྒྲ་གྲག་སྟོང་ཕྱག་རྒྱ་ཆེན་པོའི་དངོས་གྲུབ་ཐོབ་པར་འགྱུར་རོ། ། དཔེར་ན་ནམ་
མཁའ་ལ་འབྲུག་གི་སྒྲས་སྤྲིན་ལྡང་། སྤྲིན་ལས་ཆར་འབྱུང་། ཆར་གྱིས་སྐྱེ་ཤིང་ལོ་འདབ་འབྲས་བུ་ཕུན་སུམ་
ཚོགས་པ་སྐྱེས་པར་བྱེད་དོ། ། དེ་བཞིན་དུ་རྣ་བའི་ནམ་མཁའ་ཀོ་ཀ་ལིའི་སྐད་ཀྱི་འབྲུག་སྒྲས་སྙན་སྡུག་གི་སྤྲིན་
ལྡང་། རྣམ་རྟོག་གི་ཆར་གྱིས་ཆགས་སྡང་གི་ལོ་འདབ་འབྲས་བུ་རྒྱས་པར་བྱེད་དོ། ། དེ་བཟློག་པའི་གཉེན་
པོར་ཀོ་ཀ་ལིའི་སྐད་ཀྱི་སྒྲ་དང་། བླ་མའི་མན་ངག་གཉིས་སེམས་ཀྱི་དམིགས་པ་གཅིག་ཏུ་གྱིས་ལ་སྒོམས་ཤིག་
གསུངས། དེས་ཀྱང་དེ་ལྟར་བསྒོམས་པས་སེམས་ཀྱི་ནམ་མཁའ་སྟོང་པ་ལ་སྒྲ་གྲག་སྟོང་དབྱེར་མེད་ཀྱི་སྤྲིན་
བྱུང་ནས། སྐྱེ་མེད་བདེ་ཆེན་གྱི་ཆར་རྒྱུན་བབ་སྟེ། འབྲས་བུ་སྐུ་གསུམ་ཡེ་ཤེས་ལྔའི་ལོ་ཐོག་སྨིན་ནས།
ཟག་མེད་བདེ་ཆེན་གྱི་སྐུའི་ཡོན་ཏན་མ་ཐོབ་པ་བཀྲེས་པའི་སྡུག་བསྔལ་ཅན། ཁམས་གསུམ་གྱི་སེམས་ཅན་
ཐམས་ཅད་ཐར་པར་བྱེད་པའི་བདེ་གསལ་མི་རྟོག་པའི་རང་བཞིན་མཉམ་པ་ཉིད་ཀྱི་ཕྱག་རྒྱ་ཆེན་པོའི་འབྲས་
བུ་ཟླ་བ་དྲུག་ལ་ཐོབ་ནས། མཚན་ཡང་སློབ་དཔོན་ཀོ་ཀ་ལི་པ་ཞེས་ཕྱོགས་མཚམས་ཐམས་ཅད་དུ་གྲགས་
སོ། ། དེའི་རྟོགས་བརྗོད་ནི། བྱ་བ་བཏང་ན་མན་ངག་ཡིན། ། ཞེན་འདོད་མེད་ན་རྟོག་ས་པ་ཡིན། ། བདེ་
བ་དངོས་མེད་བསྒོམ་པ་ཡིན། ། བསྒྲུབ་བྱ་མེད་ན་སྤྱོད་པའི་མཆོག ། ཅེས་གསུངས་སོ། ། དེ་བས་ན་རྣལ་
འབྱོར་པ་ཐམས་ཅད་ཀྱིས་བླ་མའི་གདམས་ངག་དང་རང་གི་སེམས་ཀྱི་དམིགས་པ་གཉིས་གཅིག་ཏུ་བསྲེས་
ནས་ཡུན་རིང་དུ་བསྒོམ་ནུས་ན། དེའི་དོན་ཐེ་ཚོམ་མེད་པར་འགྲུབ་པ་ཡིན་ཏེ། སློབ་དཔོན་ཀོ་ཀ་ལིས་དེ་
ལྟར་བྱས་པས་ཟླ་བ་དྲུག་བསྒོམས་པས་དངོས་གྲུབ་ཐོབ་སྟེ་ལུས་དེ་ཉིད་མ་སྤངས་པར་མཁའ་སྤྱོད་དུ་གཤེགས་
སོ། ། སློབ་དཔོན་ཀོ་ཀ་ལི་པའི་རྣམ་ཐར་དང་ལོ་རྒྱུས་རྫོགས་སོ། ། །
༨༢. སློབ་དཔོན་ཨ་ན་ཀའི་(མ་རིག་པའི་ལྟ་བའམ་ལུས་བཟང་བ་)ལོ་རྒྱུས་ནི། ཡུལ་ག་རུ་ར།
རིགས་དམངས་རིགས། དངོས་གྲུབ་དམིགས་མེད་ཀྱི་སྙིང་རྗེ་ལས་ཐོབ་བོ། ། དེ་ཡང་ཡུལ་ག་རུ་ན་ཁྱིམ་
བདག་གཅིག་ཚེ་སྔ་མའི་བཟོད་པ་བསྒོམས་པའི་འབྲས་བུས་གཟུགས་བཟང་ཞིང་སྐྱེ་འབྲས་མཛེས་པ། ཡིད་
དུ་འོང་བ་གཅིག་ཡོད་པས། གཞན་ལ་བལྟས་ཤིང་ང་ལས་གཟུགས་ལྷག་ཅིང་མཛེས་པ་མི་འདུག་སྙམ་པའི་
ང་རྒྱལ་གྱི་དྲེགས་པ་དུས་རྟག་ཏུ་འདུག་པ་དང་། དུས་གཅིག་གི་ཚེ་དེའི་གན་དུ་ཚོགས་དྲུག་དབང་པོའི་སྒོ་
རྣམས་ལེགས་པར་བསྡམས་ཤིང་སྤྱོད་ལམ་དུལ་བའི་དགེ་སློང་ཞིག་བྱོན་ནས་བསོད་སྙོམས་བསླངས་པ་དང་།
ཁྱིམ་བདག་ན་རེ་འཕགས་པ་བདག་གི་ཁྱིམ་དུ་གཤེགས་དང་། དེ་རིང་གདུགས་མཚན་གཉིས་ཀྱི་སྐུའི་འཚོ་
བབདག་གིས་སྦྱོར་བ་ལགས་ཞུས་པས། དགེ་སློང་དེས་ཀྱང་གྲོང་དུ་འཇུག་པའི་འདུ་ཤེས་བསྐྱེད་དེ་ཁྱིམ་དུ་



བྱོན་པ་དང་། ཁྱིམ་བདག་དེས་ཀྱང་ཞབས་བཀྲུ་བ་དང་གདན་བསྟབ་པ་ལ་སོགས་པ་བྱས། མཎྜལ་དང་
བྱུག་རིགས་ཀྱང་བྱས། བཞེས་ཆབ་གྱ་ནོམ་པ་དྲངས་ནས་དགེ་སློང་ལ་ཁྱིམ་བདག་ན་རེ། འཕགས་པ་ཉིད་
ཟས་བསོད་སྙོམས་དང་གོས་ཚེམ་བུ་ལ་བརྟེན་ཏེ་དཀའ་སྤྱད་མཛད་པ་འདི་ཅིའི་ཆེད་དུ་ཡིན་ཟེར། དགེ་
སློང་གིས་བདག་གི་སྤྱོད་པ་འདི་འཁོར་བའི་སྡུག་བསྔལ་གྱིས་འཇིགས་ཤིང་ཐར་པ་མྱ་ངན་ལས་འདས་པའི་
ཆེད་དུ་ཡིན་གསུངས་པས། འཕགས་པ་འོ་སྐོལ་གཉིས་ཀྱི་སྐྱེ་བ་དང་ལུས་ལ་ཁྱད་ཡོད་དམ་མེད་ཟེར། ཁྱད་
ཆེ་སྟེ། ཁྱེད་ཀྱི་ལུས་ལ་ཆགས་པའི་ང་རྒྱལ་ནི། གཏི་མུག་འཁྲུལ་པ་དོན་མེད་ཡིན་ལ། བདག་ཅག་རབ་ཏུ་
བྱུང་བའི་ལུས་ཆོས་བསྒྲུབ་པའི་རྟེན་ཁྱད་པར་ཅན་མཆོག་ཏུ་གྱུར་པ་དོན་ཆེན་ཡིན་པས་ཁྱད་ཆེ་བས། ཁྱེད་
ཀྱང་ཚེ་འདི་དང་ཕྱི་མ་གཉིས་ཀ་ལ་ཕན་པའི་ཐབས་མི་བྱེད་དམ་གསུངས་པས། ཁྱིམ་བདག་ན་རེ་ཚེ་འདི་ཕྱི་
གཉིས་ཀ་ལ་ཕན་པའི་ཐབས་ཅི་ཙུག་ལགས་ཞུ། དགེ་སློང་གིས་ཚེ་འདིར་ཆོས་བྱེད་པའི་རྟེན་ལ་མི་དང་མི་མ་
ཡིན་པའི་བར་ཆད་ཀྱིས་མི་ཚུགས། ཕྱི་མར་སངས་རྒྱས་ཐོབ་པ་ཡིན་གསུངས་པས། དེ་འདྲའི་ཕན་ཡོན་
མཆིས་ན་བདག་ལའང་ཆོས་ཤིག་ཞུ་ཟེར། འོ་ན་ཁྱོད་ཀྱིས་ཏོག་ཙེའི་ལས་དང་། ཚོང་དང་འཕྲོག་འཇོམས་
དང་། རལ་གྲི་ལ་སོགས་པའི་ལས་སྣ་ཚོགས་ནུས་སམ་གསུངས། དེ་འདྲ་བའི་ལས་སྣ་ཚོགས་མི་ནུས་ཀྱང་
སྟན་ལ་འདུག་ནས་བསྒོམ་ནུས་ཟེར། དེ་ལ་བདེ་མཆོག་གི་དཀྱིལ་འཁོར་དུ་དབང་བསྐུར་ནས་བསམ་པ་དང་
མཐུན་པའི་གདམས་པ་བྱིན་ཏེ། ཁྱོད་ཀྱི་ལུས་བཟང་ཞིང་ཟོ་མདོག་མཛེས་པ་འདི་ལ་མ་ཞེན་པར་ཕྱིའི་ཁ་
དོག་སྣ་ཚོགས་དང་། ནང་གི་སེམས་ཀྱི་དམིགས་པ་གཅིག་ཏུ་གྱིས་ལ་བསྒོམ་གསུངས་པས། ནང་གི་ཁ་དོག་
སྣ་ཚོགས་ཇི་ལྟར་ཤེས་ཟེར། དེ་བསྒོམས་པས་ཤེས་ཡོང་གིས་གསུངས། དེས་ཀྱང་ཟླ་བ་དྲུག་བསྒོམས་པས་
ཕྱིའི་ཡུལ་དང་ཁ་དོག་སྣ་ཚོགས་སུ་སྣང་བ་དེ་ཉིད། ནང་གི་ཆོས་ཉིད་ཀྱི་རོལ་པར་རྟོགས་ནས་སེམས་ཀྱི་དྲི་མ་
དག་སྟེ་ཕྱག་རྒྱ་ཆེན་པོའི་དངོས་གྲུབ་ཐོབ་ནས། མཚན་ཡང་སློང་དཔོན་ཨ་ན་ཀ་ཞེས་ཡོངས་སུ་གྲགས་སོ། །
དེའི་རྟོགས་བརྗོད་ནི། འཁོར་བ་སྙིང་པོ་མེད་པ་ཡི། ། འཇའ་ཚོན་ལྟ་བུའི་ལུས་འདི་ལ། ། མ་རིག་མངོན་
ཞེན་གྲགས་པ་ཡི། ། དུག་གིས་ཟིན་པ་བདེ་བར་བཟུང་། ། མངོན་ཞེན་དུག་ནད་དྭངས་པ་ན། ། འཁོར་བ་
ཉིད་ཀྱང་ཆོས་ཀྱི་སྐུ། ། ཞེས་གསུངས་སོ། ། སློབ་དཔོན་ཨ་ན་ཀའི་རྣམ་ཐར་དང་ལོ་རྒྱུས་རྫོགས་སོ། ། །
༨༣. སློབ་དཔོན་ས་མུན་དྲའི་(ཚོང་བྱེད་མཁན་འམ་གཡོ་བ་སྙམས་བསྒོམ་པ་)རྣམ་ཐར་དང་ལོ་
རྒྱུས་ནི། ཡུལ་སརྦ་ཏི། རིགས་དམངས་རིགས། དེ་ཡང་རྒྱ་མཚོ་ནས་ནོར་བུ་བླངས་སྟེ་ཚོང་བྱས་ནས་འཚོ་
བ་བྱེད་པ་ཡིན་པ་ལ། དུས་གཅིག་གི་ཚེ་རྒྱ་མཚོ་ནས་ནོར་བུ་མ་ཁུགས་པས་ཚོང་བྱེད་རྒྱུ་མེད་ནས་འཁོར་བ་
ལ་སྐྱོ་སྟེ་དུར་ཁྲོད་གཅིག་ཏུ་འདུག་པ་ལ། དེའི་གན་དུ་སློབ་དཔོན་ཨ་ཙིན་ཏ་བྱོན་ནས། ཁྱོད་དུར་ཁྲོད་ན་
མྱ་ངན་གྱིས་ནོན་པའམ། འཁོར་བའི་ཆོས་ཉིད་ཀྱིས་སྐྱོའམ། བླ་མའི་གདམས་ངག་ཉམས་སུ་ལེན་ནམ་
83



གངབྱེད་ཀྱིན་འདུག་གསུངས་པས། དེ་ན་རེ་འཕགས་པ་བདག་འདྲ་བ་ལ་བླ་མ་སུ་ཞིག་གིས་ཆོས་སྟེར།
བདག་ནི་སྔར་གྱི་སྦྱིན་འབྲས་འཕྲོ་ཟད་ནས་འཚོ་བ་ཚོང་ལ་ལྟོས་པ་ཡིན་ཀྱང་། འཚོང་རྒྱུའི་རྫས་རྣམས་མེད་
པས་སེམས་མ་བདེ་བར་འཁོར་བའི་ཆོས་ལ་སྐྱོ་ནས་འདུག་པ་ལགས་ཞུས་པས། སློབ་དཔོན་ན་རེ་འཁོར་
བར་གནས་པའི་སེམས་ཅན་ཐམས་ཅད་འཁོར་བ་ཐོག་མ་མེད་པ་ནས་འཇིག་རྟེན་ཆོས་བརྒྱད་ཀྱིས་རྟག་ཏུ་
སྡུག་བསྔལ་བ་ཡིན་ན། དེ་རིང་གཅིག་བུ་ག་ན་ཡིན། འཁོར་བ་སྙིང་པོ་མེད་པར་བསྒོམ་གསུངས་པས།
འཁོར་བ་ལས་ཐར་བའི་ཆོས་ཤིག་ཞུ་ཟེར། དེ་ལ་དབང་བསྐུར་ནས་བསྐྱེད་རིམ་དུ་འཇིག་རྟེན་ཆོས་བརྒྱད་
མགོ་སྙོམས་ཤིང་རྫོགས་རིམ་དུ་འཁོར་ལོ་བཞིའི་གདམས་ངག་བསྒོམ་དུ་བཅུག་པས། ལོ་བཅུ་གསུམ་ན་
འཇིག་རྟེན་ཆོས་བརྒྱད་དང་འཁོར་ལོ་བཞིའི་དྲི་མ་ཐམས་ཅད་དག་སྟེ། ཕྱག་རྒྱ་ཆེན་པོའི་དངོས་གྲུབ་བརྙེས་
ནས་མཚན་ཡང་སློབ་དཔོན་ས་མུན་དྲ་ཞེས་ཕྱོགས་ཐམས་ཅད་དུ་གྲགས་སོ། ། དེའི་རྟོགས་བརྗོད་ནི། སྐྱེ་
མེད་རྟོགས་ཀྱང་ཉམས་སུ་མྱོང་བྲལ་ན། ། དེ་ཡང་སྲིན་པོའི་ལག་ཏུ་བབུ་ཁྱེར་འདྲ། ། ཉམས་སུ་མྱོང་ཡང་
གནས་ལུགས་མ་ཤེས་ན། ། དེ་ཡང་གླང་ཆེན་འདམ་དུ་ཞུགས་པ་འདྲ། ། ཞེས་གསུངས་ཤིང་འཁོར་བརྒྱུད་
བརྒྱ་དང་བཅས་པ་ལུས་དེ་ཉིད་ཀྱིས་མཁའ་སྤྱོད་དུ་གཤེགས་སོ། ། སློབ་དཔོན་ས་མུན་དྲའི་རྣམ་ཐར་དང་ལོ་
རྒྱུས་རྫོགས་སོ། །
༨༤. སློབ་དཔོན་བྱ་རི་པའི་(བཅུད་ལེན་པའམ་བྱི་བླ་ཅན་)རྣམ་ཐར་དང་ལོ་རྒྱུས་ནི། ཡུལ་ཨ་བྷ་
དྷ་ར་ཞེས་བྱ་བ་ན། སློབ་དཔོན་བྱ་རི་པ་ཞེས་བྱ་བ་ལ་གསེར་ཏོ་ལོ་སུམ་བརྒྱ་དང་མུ་ཏིག་ལ་སོགས་པའི་ནོར་
དཔག་ཏུ་མེད་པ་ཞིག་གདའ་བ་ལས། གསེར་ལ་སོགས་པ་དངུལ་ཆུས་མ་བཏུལ་བ་བཟར་མི་ཉན་ཅིང་
བཏུལ་ན་བདུད་རྩིའི་རྒྱུ་ཡིན་ནོ། ། དང་པོ་དངུལ་ཆུ་མེས་བསྐོལ་ཞིང་བཏུལ་ནས་མཁའ་ལ་འཐོར་འགྲོ་བའི་
དུས་སུ་སྨན་སྣ་ཚོགས་དང་སྦྱར་ནས་གཟོད་བསྐོལ་ཏེ་བསྒྲུབ་པ་ཡིན་པ་ལྟར། དངུལ་ཆུ་བྲེ་གསུམ་ཉོས་ནས་
སྨན་ལ་སོགས་པའི་སྦྱོར་བས་ལོ་བཅུ་གཉིས་སུ་མེས་བསྐོལ་ཡང་བདུད་རྩིར་མ་སོང་སྟེ། དེའི་གྲུབ་པའི་
རྟགས་ནི། གཡུང་དྲུང་འཁྱིལ་བ་གཡས་སུ་འཁོར་བ་དང་ཤིང་སྐམ་པོ་ལ་བསྐུས་ན་རློན་པར་འགྱུར་བ་ཡིན་
པལ། དེའི་རྟགས་གང་ཡང་མ་བྱུང་བས་སྐྱིད་བསྐྱུར་ཏེ་སྒྲུབ་ཐབས་ཀྱི་བེ་བུམ་ཆུ་བོ་གངྒཱ་ལ་བསྐྱུར་ཏེ་ཅི་
བདེར་གནས་སོ། ། དེ་ནས་ཡུལ་ཨ་བྷ་དྷ་རའི་རྒྱལ་པོ་ར་མ་ནའི་གཙུག་ལག་ཁང་གི་གར་མཁན་མོ་དྷ་རི་མོ་བྱ་
བས། ཆུ་བོ་གངྒཱར་ཁྲུས་ལ་ཕྱིན་པས་བེ་བུམ་ཞིག་ཆུས་ཁྱེར་བྱུང་བ་བཟུང་སྟེ་བལྟས་པས་བདུད་རྩིའི་སྒྲུབ་
ཐབས་སུ་འདུག་པ་དང་། ཁྱིམ་དུ་སྦས་ནས་འདིའི་དོན་ཤེས་པ་ཞིག་བྱུང་ན་འདྲི་སྙམ་པ་ལ་གནས་དེར་སློབ་
དཔོནབྱ་རི་པ་བྱོན་པས། དེ་ལ་བསྟན་ཏེ་འདིའི་དོན་ཤེས་སམ་དྲིས་པས། བྱ་རི་པས་བལྟས་ཚེ་སྔར་གྱི་
གངྒཱ་ལ་རང་གིས་བསྐྱུར་བའི་བེ་བུམ་དུ་འདུག་པ་དང། འདི་བདག་གིས་སྔོན་གསེར་ཏོ་ལོ་སུམ་བརྒྱ་དང་མུ་
4



ཏིག་ལ་སོགས་པའི་རྫས་གྲངས་མེད་པ་དང་། དངུལ་ཆུ་དང་སྨན་ཉོས་ནས་བདུད་རྩི་ལོ་བཅུ་གཉིས་ཀྱི་བར་
དུ་བསྒྲུབས་པས་མ་འགྲུབ་ནས་སྐྱིད་བསྐྱུར་ཏེ་ཆུ་བོར་བསྒྱུར་བ་ཡིན་གསུངས་པས། དྷ་རི་མོ་ན་རེ། བདག་
ལ་གསེར་ཁལ་གཅིག་དང་མུ་ཏིག་ལ་སོགས་པའི་རྫས་དཔག་ཏུ་མེད་པ་ཡོད་པས། དེ་མ་ཟད་ཀྱི་བར་དུ་སྒྲུབ་
པ་མཛོད་ཅིག དེས་མ་འགྲུབ་ན་གཟོད་ཆུ་ལ་བསྐྱུར་རོ་ཟེར། དེ་ནས་སློབ་དཔོན་གྱིས་ལྷ་ཁང་གི་ནང་དུ་ལོ་
གཅིག་བསྒྲུབས། དྷ་རི་མོས་སློབ་དཔོན་གྱི་བཟའ་བཏུང་ལ་ཏིག་ཏ་བཏབ་ནས་དྲངས་པས་མ་ཚོར་བ་དང་།
བདུད་རྩིའི་འགྲུབ་རྟགས་ནི་སྐྱུ་རུ་ར་དམར་པོ་བདུད་རྩིའི་ནང་དུ་བཏབ་ན་འགྲུབ་ཟེར་བའི་ཡི་གེ་མཐོང་ནས།
དྷ་རི་མོས་སྐྱུ་རུ་ར་དམར་པོ་བཙལ་ཏེ་མགོ་ལ་ཁུར་འོངས་པས་ཁྱིམ་ཀྱི་ཀ་བ་གཅིག་འགྱེལ་ནས་མགོ་ལ་ཕོག་སྟེ་
རྨས་པའི་ཁྲག་སྐྱུ་རུ་ར་ལ་གོས་པ་དེ། བདུད་རྩིའི་རྫ་མའི་ནང་དུ་བཅུག་པས་གཟོད་བདུད་རྩི་འགྲུབ་བོ། །
དྷ་རི་མོས་ཏིག་ཏ་བཏབ་པའི་བཟའ་བཏུང་ཁོལ་མོ་འདྲེན་དུ་བཏང་བས་བྱ་རི་པས་མ་ཟོས་པ་དང་། ཁོལ་
མོས་སློབ་དཔོན་གྱིས་ཏིག་ཏའི་རོ་ཚོར་ནས་མ་ཟོས་ཞེས་བསྙད་པས། དྷ་རི་མོས་བདུད་རྩི་འགྲུབ་པར་རིག་
ནས་སློབ་དཔོན་གྱི་དྲུང་དུ་སོང་སྟེ་བདུད་རྩི་འགྲུབ་བམ་དྲིས་པས་འགྲུབ་བོ་ཟེར། དེ་ནས་སློབ་དཔོན་དང་
དྷ་རི་མོ་གཉིས་ཀྱིས་བདུད་རྩི་ཤིང་སྐམ་པོ་ལ་བསྐུས་པས་རློན་པར་སོང་བ་དང་ཡིད་ཆེས་ཏེ། སློབ་དཔོན་བྱ་
རི་པ་དང་དྷ་རི་མོ། དེའི་རྟ་རྒོད་མ་གཅིག་དང་གསུམ་གྱིས་ཟོས་པས་གསུམ་ཀ་འཆི་མེད་ཀྱི་དངོས་གྲུབ་ཐོབ་
བོ། ། བདུད་རྩི་འགྲུབ་པའི་དུས་སུ་ལྷ་རྣམས་ན་རེ། འདི་ལྟ་བུའི་བདུད་རྩི་འགྲུབ་པས་ཁམས་གསུམ་གྱི་
སེམས་ཅན་ཐམས་ཅད་གྲོལ་ཏེ་འོང་ཟེར་བ་ཐོས་པས། བྱ་རི་པ་ང་རྒྱལ་དང་ཕངས་སེམས་སྐྱེས་ནས་འཛམ་
བུའི་གླིང་དུ་སུ་ལ་ཡང་མ་བྱིན་པ་དང་ལྷ་རྣམས་མ་དགའ་སྟེ། འགྲོ་དོན་མི་བྱེད་པའི་སེར་སྣ་ཅན་འདི་ལ་རྡོ་
ལ་སོགས་པའི་ཆར་ཕབ་ཅིང་ཕྱི་རོལ་དུ་བསྐྲད་ནས། རྒྱ་མཚོའི་ཕ་རོལ་ན་གཅིག་ལམ་པ་ཟེར་བའི་རི་ཆུ་ཞེང་
དུ་དཔག་ཚད་བརྒྱ་ཡོད་པ་ཡོན་ཏན་གྱིས་དབེན་པ་དེར་ཕྲག་དོག་ཅན་དེ་རྒྱལ་བ་བྱམས་པའི་བསྟན་པ་མ་
ཤར་བར་དུ་གནས་པར་བྱས་སོ། ། དུས་ཕྱིས་སློབ་དཔོན་ཀླུ་སྒྲུབ་ཀྱིས་དངུལ་ཆུའི་སྒྲུབ་པ་མཛད་པར་
བརྩམས་པ་དང་། དེའི་གདམས་ངག་ཕྱིན་ཅི་མ་ལོག་པ་འཛམ་བུ་གླིང་དུ་མ་རྙེད་པ་དང་། བྱ་རི་པ་ལ་ཡོད་
ཟེར་བའི་གཏམ་གསན་ནས་རྫུ་འཕྲུལ་གྱིས་ལྷམ་ཆ་གཉིས་ཁུར་ཏེ། གཅིག་སྦས་ནས་བྱོན་ཏེ། བྱ་རི་པ་ལ་
བདུད་རྩིའི་གདམས་པ་ཞུས་ནས་འབྱོན་པར་བརྩམས་པ་དང་། བྱ་རི་པ་ཕྲག་དོག་སྐྱེས་ནས་ལྷམ་མེད་ན་
འགྲོ་མི་ནུས་སྙམ་ནས་ལྷམ་ཡོན་དུ་བླངས་པ་ཕུལ་ཏེ། སློབ་དཔོན་ཀླུ་སྒྲུབ་རང་གི་ལྷམ་རྙིང་པ་སྦས་པ་དེ་
བཞེས་ནས་འཛམ་བུའི་གླིང་དུ་བྱོན་ཏེ་དངུལ་ཆུའི་བཅུད་ལེན་གྱི་བདུད་རྩི། ཨཱརྱ་དེ་ཝ་དང་ཀླུའི་བྱང་ཆུབ་
ལ་སོགས་པ་ལ་ཕན་བཏགས་ཤིང་འགྲོ་བའི་དོན་དཔག་ཏུ་མེད་པ་མཛད་དོ། ། དེས་ན་ཉོན་མོངས་པ་སེར་སྣ་
དང་ཕྲག་དོག་ནི་ཐར་པ་བྱང་ཆུབ་ཀྱི་གེགས་ཡིན་པས་དེ་སྤངས་ཏེ་བསྒྲུབ་པར་རིགས་སོ། ། བྱ་རི་བའི་རྟོགས་



བརྗོད་ནི། བླ་མ་དམ་པ་བསྟེན་ན་དེ་ཉིད་མཐོང་། ། ནམ་མཁའི་དབྱིངས་སུ་བསྒོམ་པ་དབེན་པའི་
མཆོག ། ཆོས་རྣམས་ཡོངས་སུ་རྟོགས་ན་མི་མཐུན་མེད། ། ནམ་མཁའི་འོ་མ་དེ་འཐུངས་ན། ། འཆི་བར་
འགྱུར་བ་ཡིན་ཕྱིར་ཏེ། ། འགྲོ་བ་རྣམས་ཀྱིས་སྤང་བྱ་ཡིན། ། གནོད་བྱེད་བདུད་རྩིའི་སྨན་ཆེན་འདི། །
ཐབས་ཆེན་ལྡན་པའི་རྨ་བྱ་ཡིས། ། མཐོང་ན་ཡིད་འོང་གར་བྱེད་བཞིན། ། སྣང་སྲིད་འཁྲུལ་པའི་ལོག་ལམ་
འདི། ། རིགས་ལྡན་རྣམས་ཀྱིས་སྤང་བྱ་ལ། ། བླ་མ་ནོར་ལྡན་ཐབས་ཆེན་གྱིས། ། ཟིན་ན་ཡིད་འོང་གར་བྱེད་
འགྱུར། ། ཞེས་གསུངས་སོ། ། སློབ་དཔོན་བྱ་རི་པའི་རྣམ་ཐར་དང་ལོ་རྒྱུས་རྫོགས་སོ།། །།
1:| སངས་རྒྱས་གཉིས་པ་ལྟ་བུར་འཇིག་རྟེན་དུ་གྲགས་གྲུབ་ཐོབ་བརྒྱད་ཅུ་རྩ་བཞིའི་དོན། ། སྔོན་ཆད་
ཐོས་ཀྱང་ཇི་བཞིན་ཉིད་དུ་མ་རྟོགས་ལྷ་ཡུལ་བདེ་བ་ཇི་བཞིན་དུ། ། དེ་ཉིད་རྟོགས་པར་མ་གྱུར་ཤིན་ཏུ་ཡིད་
ནི་གདུངས་གྱུར་རིགས་ལྡན་དེ་དག་ལ། ། རྒྱ་མཚོར་གཉའ་ཤིང་བུ་གར་རུས་སྦལ་མགྲིན་ཆུད་ཇི་བཞིན་ལས་
སྨོན་སྟོབས་ཀྱིས་ནི། ། མ་གཏར་སྐྱེས་རིགས་མཆོག་རྨད་བྱུང་འཆི་མེད་བདུད་རྩིས་རབ་བརྒྱན་འཇིགས་མེད་
དཔལ། ། དམ་པའི་དྲིན་གྱིས་ཇི་བཞིན་ཉིད་དུ་ཕན་པའི་གདམས་ངག་བདུད་རྩིའི་རྒྱུན། ། བསིལ་མངར་
ལྡན་པས་གཅོང་ནད་ཡུན་རིང་འབྱིན་བྱེད་དད་བརྩོན་སྣོད་ཀྱིས་ལེགས་བླངས་ན། ། དེ་ལས་བསོད་ནམས་
ཐོབ་དེས་རང་གཞན་དོན་དུ་དྲི་མེད་སྨན་པའི་མཆོག་གྱུར་ཏེ། ། ཤིན་ཏུ་བཟོད་དཀའི་འགྲོ་རྣམས་ཉོན་
མོངས་ནད་ཀུན་མ་ལུས་རྩད་ནས་འབྱིན་གྱུར་ཅིག ། གྲུབ་ཐོབ་བརྒྱད་ཅུ་རྩ་བཞིའི་རྣམ་ཐར་དང་ལོ་རྒྱུས་
རིགས་དང་ཡོན་ཏན་མཆོག་ཏུ་གྱུར་པའི་སློབ་དཔོན་ཨ་བྷ་ཡཱ་ཀ་རས་མཛད་པ་རྫོགས་སོ། ། ། །
ཕྱི་སྐོར་གླིང་མཆོག་འཛམ་བུའི་གླིང་། །ནང་སྐོར་བོད་ཀྱི་རྒྱལ་ཁམས་སུ། ། མར་ཡུལ་འོ་མའི་རྒྱ་མཚོ་
ལས། ། ཤི་བེ་རི་རྒྱལ་ལྷུན་པོ་ཆགས། ། གླིང་བཞི་གླིང་ཕྲན་བརྒྱད་ཀྱི་དབུས། ། བཀོད་ལེགས་རིན་ཆེན་ལྷུན་
པོའི་རྩེ། ། ཐང་དཀར་ལྡིང་དང་གཡུང་དྲུང་འཁྱིལ། ། ཁྲི་འབངས་འདུས་དང་བ་ལང་གནོན། ། ཡོན་ཏན་
བརྒྱད་ལྡན་མཁར་གྱི་རྩེ། ། སྐུ་མཁར་རྒྱུ་དྲུག་གནས་མཆོག་ཏུ། ། གྲུབ་ཐོབ་བརྒྱད་ཅུའི་རྣམ་ཐར་ཐེམས། །
ལེགས་སྦྱངས་པ་ཚབ་ལོ་ཙཱས་བསྒྱུར། ། འགྲོ་བ་ཀུན་ལ་ཕན་ཐོགས་ཤོག ། ཅེས་པ་གྲུབ་ཐོབ་བརྒྱད་ཅུ་རྩ་
བཞིའི་རྣམ་ཐར་དང་ལོ་རྒྱུས་འདི་ནི། མཛད་པ་པོ་དང་ལོ་ཙཱ་བ་གོང་བཞིན་གྱིས་མཛད་ཅིང་བསྒྱུར་བ་ཡིན་
ཀྱང་། ལོ་མང་ཞིང་བཤད་སྲོལ་དཀོན་པའི་སྟོབས་ཀྱིས་མ་དག་པ་རྒྱུན་འབྱམས་པ་ཞིག་འདུག་པས། ངེད་
རང་གིས་ལོ་དགོན་པར་སྤྲུལ་པའི་སྐྱེས་མཆོག་དམ་པ་སྤྱན་སྔ་རིན་པོ་ཆེ་ངག་དབང་ཆོས་ཀྱི་གྲགས་པ་དགུང་
ལོ་དགུ་བཅུ་བཞེས་པའི་ཚེ་འདིའི་རྗེས་གནང་དང་ལུང་སོགས་ཐོས་ནས། སྤྱན་སྔ་རིན་པོ་ཆེའི་ཕྱག་དཔེ་
དངོས་དང་
། དེ་ཉིད་ཀྱིས་གསན་པའི་ཡུལ་སྙུག་ལ་པཎ་ཆེན་གྱི་ཕྱག་དཔེ་གཉིས་ཞུས་གཏུགས་བགྱིས་ཏེ།
དཔལ་ས་སྐྱ་པ་སྔགས་འཆང་ངག་གི་དབང་པོ་ཀུན་དགའ་རིན་ཆེན་གྱིས་ཆོས་འདི་ལ་ཤིན་ཏུ་དད་ཅིང་མོས་
86



པའི་སྒོ་ནས། རིགས་ཀྱི་བུ་ངག་དབང་བསོད་ནམས་དབང་པོ་སྤུན་སོགས་རང་དང་སྐལ་བ་མཉམ་པ་རྣམས་
ལ་ཕན་པའི་བསམ་པས་ཞུས་དག་དང་བསྒྲིག་ཚོམས་འདི་ནི། ལྕགས་པོ་རྟ་ལོ་དབོ་ཟླ་བའི་དུས་ཁྱད་པར་
ཅན། བླ་མའི་དུས་ཆེན་ཡར་ངོའི་ཚེས་བཅུ་ལ། དཔལ་ས་སྐྱ་ཡོན་ཏན་རིན་པོ་ཆེ་དུ་མའི་འབྱུང་གནས་ཀྱི་
ཆོས་གྲྭ་ཆེན་པོར་བྲིས་པའོ། ། འདིས་འགྲོ་བ་དཔག་ཏུ་མེད་པ་དང་སངས་རྒྱས་ཀྱི་བསྟན་པ་ལ་ཕན་ཐོགས་པ་
དང་། གྲུབ་ཆེན་བརྒྱད་ཅུ་རྩ་བཞིས་བདག་སོགས་སེམས་ཅན་ཐམས་ཅད་ཀྱི་རྒྱུད་བྱིན་གྱིས་བརླབས་ནས་ཚེ་
འདི་ཉིད་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་གྱུར་ཅིག། །།



གྲུབ་ཐོབ་ཆེན་པོ་བརྒྱད་ཅུ་རྩ་བཞིའི་འབྲི་ཡིག་ཤིན་ཏུ་དག་ཅིང་གསལ་བའི་
ལེགས་བཤད་གསེར་ཐུར་ཞེས་བྱ་བ་བཞུགས་སོ། ཨེ་ཝཾ།
ན་མོ་གུ་རུ། གྲུབ་ཐོབ་བརྒྱད་ཅུ་རྩ་བཞིའི་འབྲི་ཚུལ་ལ། འདི་སྐད་ཅེས་བྱ་སྟེ། ཨོཾ། རབ་ཏུ་དགེ་
བའི་དཔལ་འགྱུར་རྨད་བྱུང་ཀུན། ། རབ་སྨིན་བླ་མེད་ཡང་དག་རྫོགས་སངས་རྒྱས། ། རབ་མཆོག་ལྷ་ཡི་ལྷ་
གྱུར་ཐུབ་དབང་ལ། །རབ་གུས་དང་བས་རྟག་པར་ཕྱག་འཚལ་འདུད། །གང་གི་བསྟན་ལ་ཐེག་ཆེན་སྔགས་
ལམ་ལ་བརྟེན་ནས། ། གཉིས་མེད་འཕགས་མཆོག་ཡོངས་བརྙེས་གྲུབ་པའི་དབང་པོ་ནི། ། དཀྱིལ་འཁོར་
གཙོ་གྱུར་འཕགས་པའི་འཕགས་པ་ཧེ་རུ་ཀ ། རྡོ་རྗེ་སློབ་དཔོན་ཆེ་མཆོག་རྣམས་ལ་གུས་ཕྱག་འཚལ་ལོ། །
ཡེ་ཤེས་གྲུབ་པའི་སྐུ་ནི་ཕྱོགས་རེ་མ་ཡིན་ཏེ། ། རྣམ་པ་ཐམས་ཅད་ཉིད་གྱུར་སྒྱུ་ཕྲུལ་དྲ་བ་རོལ། ། བསམ་གྱིས་
མིཁྱབ་བྱིས་པའི་བློ་ངོར་ལས་འདས་པར། ། བདག་གི་དྲན་མོད་དེ་ལྟ་ན་ཡང་གདུལ་བྱའི་ངོར། ། གནས་
སྐབས་ཉིད་དུ་གདུལ་བྱའི་སྣང་ངོར་དང་པོ་ཡི། ། རྣམ་ཐར་ཅི་འདྲའི་ཚུལ་ལ་མ་འཁྲུལ་ཚད་མ་ཉིད། །
ཡོངས་གཟིགས་ཀུན་དགའ་སྙིང་པོས་འཕགས་ཡུལ་གྲུབ་པའི་གཏམ། ། ཇི་བཞིན་གཏན་ལ་ལེགས་ཕབ་
བཀོད་གང་འདིར་བཤད་ཀྱི། ། བལ་བོད་རྒད་པོའི་རྣ་གཏམ་ཙམ་ཞེན་འཁྱོག་པའི་ཡིད། ། སྐྱོ་མ་སྔ་བཙན་
དབང་གྱུར་འཁྲུལ་པའི་རབ་རིབ་མིག ། གསལ་འདོད་དགེ་བ་ཅན་ཀུན་ལེགས་བཤད་གསེར་ཐུར་འདི། །
ཡིད་གཉིས་མེད་གསུང་གྲུབ་སྐུ་ཚད་ལྡན་ལ་ལྟོས་ཤིག །མཁས་ཀྱང་ཐ་སྙད་ཚིག་གི་རོལ་རྩེད་ཉིད། ། བཙུན་
ཡང་བཟང་རྟོགས་མདུད་པས་དཀྲིས་པ་ཉིད། ། སྐྱོན་མེད་ཡོན་ཏན་དང་ལྡན་གྲུབ་པ་སྟེ། ། ཚུལ་དེར་སྨོན་
རྣམས་འདི་ལ་འབད་པར་རིགས། ། ཞེས་ཆེད་དུ་བརྗོད་ནས་གྲུབ་པའི་དབང་ཕྱུག་ཆེན་པོ་རྣམས་ཀྱི་སྐུ་ཡི་
སྣང་བརྙན་ཅི་ལྟར་བཀོད་ཞེ་ན། གཙོ་བོ་རྡོ་རྗེ་འཆང་། ཡི་དམ་མཚོན་བྱེད་ཁྲོ་བོ་མི་གཡོ་སྔོན་པོ་པུས་
བཙུག ཆོས་སྐྱོང་མཚོན་བྱེད་མགོན་པོ་ཕྱག་བཞི་པ། བདེ་བའི་འབྲས་བུ་འཛིན་པ་དེ་རིག་མ་ཡིན་པར་
ཕྱག་གཡས་དང་པོ་གྲི་གུག་གི་མཆོག་སྦྱིན་གང་རིགས་གཞན་སྤྱི་དང་འདྲ་བ་བྱ། གྲུབ་ཐོབ་རྣམས་ཀྱི་དང་པོ།
༡. སློབ་དཔོན་ལཱུ་ཧི་པ་ནི། ཅུང་ཟད་སྐུ་ཤ་སྐེམ་པ་སྔོ་སངས། མདུན་དུ་ཉ་ཡི་རྒྱུ་ལྟོ་སྤུངས་
ནས་ཞལ་དུ་གསོལ་བ། རལ་པའི་ཐོར་ཚུག་ཅུང་ཟད་ཡོད་པ་བྲང་སྤུ་དང་བཅས་པ།
88



༢. ལི་ལ་པ་ནི། རྒྱལ་པོ་རྣམ་པ་ཅན་ཁྲི་ལ་བཞུགས་པ། འཁོར་བློན་པོ་དང་བཙུན་མོ་ལ་སོགས་
པས་བསྐོར་བའི་རྣམ་པ་ཅན་ཅུང་ཟད་ཡོད་པ། ས ་
༣. བིནྡྲ་པ་ནི། ཡོངས་སུ་གྲགས་པ་བཞིན་ལ། མི་འདྲ་བའི་ཁྱད་ཆོས་དབུ་ཅོ་བྲེག་ལ་མེ་ཏོག་གི་
ཕྲེང་བ་ཙམ་མ་གཏོགས་རྒྱན་མེད་པ། ཕྱག་གཡས་པ་སྡིགས་མཛུབ། གཡོན་པ་བ་མེན་གྱི་རྭ་ཞལ་ཆང་གིས་
གང་བ་འཛིན་པ། །
༤. ཌོམྦི་ཧེ་རུ་ཀ་ནི། སྐུ་ལ་རུས་རྒྱན་ཆ་ཚང་ཡོད་པ། ཕྱག་གཡས་ན་དུག་སྦྲུལ་གྱིས་ལྕགས་འཛིན་
པ། སྦྲུལ་མགོའི་གདེངས་ཀ་ཅན། སྐུ་ཡི་གཡོན་ནས་ཡུམ་གྱིས་འཁྱུད་ཅིང་། སྟག་ལ་ཆིབས་པ།
༥. ཤཱ་ཝ་རི་པ་ནི། སྐུ་ཤ་ནག་པ། ཕྱག་གཡས་ན་མདའ་དང་། གཡོན་ན་འོད་མའི་གཞུ་
བསྣམས་པ། གཞུ་མཆོག་ལ་ཕག་པའི་ཁོག་སྟོད་དང་ཁོག་སྨད་བཀལ། རྨ་བྱའི་སྒྲོ་མདོངས་གཤིབ་པའི་
སྨད་གཡོགས་ཅན། མེ་ཏོག་དང་འབྲས་བུའི་རྒྱུན་ཡོད་པ། རིག་མ་གཉིས་ཀྱང་རྒྱན་གོས་དེ་དང་འདྲ་བ་ལ་
མདའ་དོང་ཕྲག་པར་ཐོགས་པའོ། །
༦. ས་ར་ཧ་ནི། སྐུ་ཤ་དཀར་བ་ཚངས་སྐུད་ཅན། མདའ་སྲོང་བ་གྲུབ་པའི་སློབ་དཔོན་རྒས་པ་
མེད་པ་དེ་འདྲ་བའི་རིགས་ཡིན་པས་རྒས་འཁོག་པའི་རྣམ་པ་མི་བྱའོ། །
༧. ཀཾ་ཀ་ལི་པ་ནི། དུར་ཁྲོད་དུ་བཞུགས་ཤིང་། མདུན་ཀེང་རུས་ཉལ་བ། རྒྱན་མེད་པ། སྐྲ་ཅོ་
བྲེག་སྔོ་སངས་མཉམ་བཞག་མཛད་པའོ། །
༨. མཱི་ན་པ་ནི། ཉ་ཆེན་པོའི་ཁོག་པ་གཤགས་པའི་དབུས་ནས་ཐོན་པའི་ཚུལ་གྱི། ཞབས་གཉིས་
སམ་གཅིག་ཉ་ཡི་ཁོག་ནང་ཆུག་ཙམ། ཕྱག་གཉིས་གར་མཛད་པའི་ཚུལ། སྐུ་ཤ་སྔོ་སངས་རྒྱན་མེད་ཅིང་སྐྲ་
འཛིངས་པ། །
༩. གོ་རཀྵ་ནི། སྐྲ་བྲེག་པ་ཕྱག་མཉམ་བཞག སྐུ་ཤ་དཀར་བ། སྙན་ལ་མུ་དྲ་ནག་པོ་དང་།
མགུལ་དུ་ར་དུང་བཏགས་པ། སྐུ་ལུས་གཅེར་བུའམ་ཙཀྲ་ཀན་ཞེས་བྱ་བ་འཁོར་ལོ་ལྟ་བུའི་བེམ་པོ་གསོལ་བ།
མདུན་བ་གླང་གི་ཁྱུ་མཚོན་བྱེད། །
༡༠. ཙོ་རམ་གིཔ་ནི། སྐྲ་རལ་པའི་ཐོར་ཚུགས་ཆུང་ངུ་ཡོད། ཤིང་དྲུང་ན་གནས་ཤིང་མཉམ་
བཞག་བྱས་པ། ལོ་གཅིག་ན་ཕར་ཚོང་པ་འགའ་ཞིག་གི་ཟོང་སོལ་བར་སོང་བ་འབྲི། །
༡༡. བཱི་ན་པ་ནི། ཛན་ལྟར་དུ་གྲགས་པ། ཀུ་བ་གསུམ་ཡོད་པའི་རྒྱུད་ཅན་དེ་བརྡུང་ཞིང་།
ཐོད་བཅིངས་པ་སོགས་རྒྱལ་བུའི་རྣམ་པ་ཅན་བྱ།



༡༢. ཤནྟི་པ་ནི། དགེ་སློང་པཎྜི་ཏ། ཅུང་ཟད་བགྲེས་པའི་རྣམ་པ་ཅན་པཎ་ཞྭ་གསོལ་བ།
༡༣. ཏིནྟ་ནི། ཤིན་ཏུ་རྒན་པོའི་ཆ་བྱད་ཁྲི་ཐགས་འཐག་པ། །
༡༤. ཙ་མ་རི་པ་ནི། ལྷམ་བཟོ་བའི་བྱ་བ་མཛད་པ། | |
༡༥. ཁད་ག་པ་ནི། རལ་པའི་ཐོར་ཚུགས་ཅན། རལ་གྲི་ཐོགས་ནས་ནམ་མཁའ་ལ་འཕུར་བ།
དེ་ཡི་ཉེ་སྐོར་ཅིག་ན། མཆོད་རྟེན་ཅིག་གི་སྒོ་ནས་སྦྲུལ་ཆེན་པོ་ཞིག་ལུས་ཕྱེད་ཙམ་ཐོན་པར་འབྲི། མཆོད་
རྟེན་གྱི་ནང་ནས་སྤྱན་རས་གཟིགས་ཀྱི་སྐུ་རིབ་ཙམ་མངོན་པ་བྲིས་ནའང་ལེགས།།
༡༦. འཕགས་པ་ཀླུ་སྒྲུབ་ནི། ཡོངས་སུ་གྲགས་པ་བཞིན་ནམ། ཡང་ན་འདི་ལའང་། སྐུ་ཤ་
སྔོ་སངས་ཤིན་ཏུ་མཚར་བ། དབུ་ལ་གཙུག་ཏོར་མེད་པ། དགེ་སློང་གི་ཆ་བྱད་སྦྲུལ་མགོའི་གདེངས་ཀ་ཅན་
བྱས་པ་དོན་དང་མཐུན་ཞིང་། ཅི་སྟེ་མཚན་དཔེ་ཅན་གྱི་སྐུ་ལ་མོས་ན་ནི་དེ་འཇའ་ལུས་ཀྱི་སྐུ་ཡིན་པས་
འཁོར་ལོས་བསྒྱུར་བའི་ཆ་བྱད་དུ་བྱས་ཀྱང་ལེགས་པར་མངོན་ནོ། །
༡༧. ནག་པོ་སྤྱོད་པ་ནི། སྐུ་ཤ་སྔོ་སངས་ཕྱག་ན་ཌ་མ་རུ་དང་ཐོད་པ་ཁ་ཊཾ་ག་བསྣམས་པ།
ནམ་མཁའ་ལ་གདུགས་བདུན་རང་འཁོར་དང་། ཌ་མ་རུ་བདུན་རང་འཁྲོལ། སྲིན་མོ་འམ་རོ་ལངས་མ་ལ་
ཆིབས་པ། རང་ལ་ཐོར་ཚུགས་དང་རུས་པའི་རྒྱན་དྲུག སྟག་ལྤགས་ཀྱི་སྨད་དཀྲིས་སོགས་ཅི་ལྟར་རིག་པ་
འབྲིའོ། །
༡༨. ཨརླདེ་ཝ་ནི། དགེ་སློང་ཤིང་ཀརྞ་རའི་ལོ་མ་སྟེ་ཤིང་ལོ་ཆེན་པོ་ཞིག་ཕྱག་ན་བསྣམས་པ།
༡༩. ཐ་ག་ན་པ་ནི། གཡས་གཡོན་ཕན་ཚུན་དུ་གྲོང་ཁྱེར་རེ་འབྲི་ཞིང་། ཤིང་སྡོང་ཅིག་ལ་ཕྱེད་
བསྙེས་སུ་བཞུགས་པ་ལ། དེའི་མདུན་ན་དགེ་སློང་ཞིག་འགྲེངས་ནས་གཏམ་སྨྲ་བ། ་
༢༠. ན་རོ་པ་ནི། སྐུ་ཤ་སྨུག་པོ་རལ་པའི་ཐོར་ཚུགས་དང་རུས་རྒྱན་ཅན་མི་ལྤགས་གསོལ་བའི་མི་
ལྤགས་ཀྱི་རྐང་ལག་གཉིས་ནས་ཕྱག་གིས་བཟུང་ནས། ཞབས་རྐྱང་བསྐུམ་གྱི་ཚུལ་གྱིས་བཞུགས་པའི་གར་
སྟབས་མཛད་པ།
༢༡. ཤ་ལི་པ་ནི། རྣལ་འབྱོར་པ་ལྕེ་སྤྱང་གི་རོ་ཕྲག་པར་བཀལ་བ།།
༢༢. ཏིལླི་པ་ནི། སྐུ་ཤ་སྔོ་ནག་ཏིལ་བརྡུང་བའི་རྣམ་པ་ཅན། མདུན་དུ་རིག་མས་སྣོད་གཅིག་
ནས་ཏིལ་བླུག་པའི་རྣམ་པ་ཅན། །
༢༣.ཙ་དྲ་པ་ནི། པོ་ཏི་རྒྱབ་ཏུ་ཁུར་ཞིང་པོད་ཆུང་ཞིག་ལག་ཏུ་ཐོགས་པ་རབ་བྱུང་གི་ཆ་བྱད་ཅན་



༢༤. བྷ་དྲ་པ་ནི། ཕག་ཤ་དང་ཆང་བུམ་མདུན་དུ་བཞག་པ། ཚངས་སྐུད་ཅན་སྐྲ་ཤད་པ་
བཅིངས་པའི་ཐོར་ཅོག་ཅན། རྣ་རྒྱན་སོགས་རིན་པོ་ཆེའི་རྒྱན་ཅུང་ཟད་ཡོད་པ། དེའི་གཡས་ཕྱོགས་བྲག་
སྟེང་ལྟ་བུ་མཐོ་བ་ན་བླ་མ་རྣལ་འབྱོར་པ་རལ་པའི་ཐོར་ཚུགས་ཅན་ཞིག་བཞུགས་པའོ། །
༢༥. དྷུ་ཁན་རི་པ་ནི། ཕྱགས་དར་ཁྲོད་ཀྱི་ལྷན་ཧྲུལ་མང་པོ་ཕྱོགས་གཅིག་ཏུ་བསྡུས་ནས་འཚེམ་
བུར་ཚེམ་པ། །
༢༦. ཨ་ཇོ་གི་པ་ནི། དུར་ཁྲོད་གཅིག་ཏུ་འཕྲེད་ཉལ་མཛད་པ། རལ་པའི་ཐོར་ཚུག་ཅུང་ཟད་
ཡོད་པའོ། །
༢༧. ཀ་ལ་པ་ནི། རལ་པའི་ཐོར་ཚུགས་ཅུང་ཟད་ཙམ་གཟུགས་མཛེས་པ། ཕྱག་མཉམ་བཞག་
མཛད་ཅིང་དུར་ཁྲོད་ན་གནས་པའོ། །
༢༨. ཧུ་པི་པ་ནི། གཞོང་པ་རྣམས་སུ་གོས་རྙིང་པ་འཁྲུད་པའི་རྣམ་པ་ཅན་ནོ། །
༢༩. ཀང་ཀ་ན་པ་ནི། རང་གི་ལག་གདུབ་ལ་བལྟ་བཞིན་འདུག་པ། ནམ་མཁའ་ནས་ལྷ་དང་
ལྷ་མོས་མཆོད་པ་འབུལ་བ། །
༣༠. ཀམ་པ་ལའམ་ལྭ་ཝ་པ་ནི། ས་ལ་རང་ཤོང་བཞིན་དུ་བྲུས་པའི་ཁ་མཚམས་མི་མགོ་སྐམ་
པོས་བསྐོར་བའི་དབུས་ན་གཟིམ་པ། ཡང་ན་བྲག་ཕུག་ན་ཟིམ་མེ་མཉམ་བཞག་མཛད་པ་བྱས་ཀྱང་རུང་།
དགེ་སློང་གི་ཆ་བྱད་ཅན་ནོ། །
༣༡. ཌིང་གི་པ་ནི། སྣོད་གཅིག་ཏུ་འབྲས་བླུག་ནས་གཏུན་ཤིང་གིས་འབྲས་གྲུ་ཞིང་ཆུ་ལ་འཁྱུད་
པའི་རྣམ་པ་ཅན་ཕྱོགས་གཅིག་ན་ཆང་འཚོང་མ་ཞིག་ཡོད་པ་འབྲི།
༣༢. བྷནྟི་པ་ནི། རྒྱལ་པོའི་བུ་ཡི་རྣམ་པ་ཞིག ནམ་མཁའ་ལ་དགེ་སློང་ལྷུང་བཟེད་ཐོགས་པ་
འགྲོ་བ་ལ་བལྟ་ཞིང་། མདུན་ན་ལྷ་ཡི་བཟོ་བོས་གཏམ་སྨྲ་བ།
༣༣. ཏེན་པ་ནི། ཤོ་རྩེ་བ་ཞིག་འབྲི། ཤོ་རྒྱ་གར་ལུགས་སུ་བྱེད།
༣༤. ཀུ་ཀུ་རི་པ་ནི། རུས་པའི་རྒྱན་དང་ཐོར་ཚུགས་ཅན། པང་དུ་ཁྱི་མོ་ཡོད་པ་འབྲི།
༣༥. ཀུ་ཛི་པ་ནི། མདུན་ན་སློབ་དཔོན་ཀླུ་སྒྲུབ་ཡོད་པ། ལྟག་པར་ཝ་བ་སྐྱེས་པའི་རྣལ་འབྱོར་
པ་གཅིག་འབྲི།
༣༦. དྷ་ཡ་པ་ནི། བྲམ་ཟེའི་ཆ་བྱད་པོ་ཏི་མང་པོ་དང་བཅས་པ། །
༣༧. མ་ཧི་ལ་ནི། ཡན་ལག་སྦོམ་ཞིང་ཤ་སུལ་ཅན། གཞན་ལ་ལུས་སྟོབས་འདྲེན་པའི་ཚུལ་ཅན་



ནོ། །
༣༨. ཨ་ཙིནྟ་པ་ནི། ནགས་ནས་ཤིང་གཅོད་ཅིང་ཤིང་ཁུར་ཁུར་ནས་འགྲོ་བ།
༣༩. བྷ་བ་ཧི་པ་ནི། རྒྱལ་པོའི་རྣམ་པ་གཡོན་ཕྱོགས་ནས་བཙུན་མོས་འཁྱུད་པ།
༤༠. ན་ལི་པ་ནི། པད་མའི་མཚོ་ནས་མེ་ཏོག་རྩ་བ་དང་བཅས་གཅོད་པ། །
༤༡. བྷསུ་ཀུ་པ་ནི། ཞི་བ་ལྷ་སྟེ། མཐའ་དགེ་འདུན་གྱིས་བསྐོར་བའི་ཁྲི་སྟེང་ནས་ནམ་མཁའ་
ལ་ཅུང་ཟད་འཕགས་པ། དགེ་སློང་གི་ཆ་བྱད་ཅན་ཆོས་འཆད་མཛད་པ། མདོག་དཀར་ལ་དམར་བ་ཤ་
ཉམས་རྒྱས་པའོ། །
༤༢. ཨིནྡྲ་བྷཱུ་ཏི་ནི། རྒྱལ་པོའི་ཆ་བྱད་ལ། བུད་མེད་གླུ་དང་རོལ་མོ་བྲོ་གར་བྱེད་པ་མང་པོས་
བསྐོར་བའོ། །
༤༣. མ་ཀོ་པ་ནི། ཁུར་བ་འཚོ་ཞིང་ཟས་སྣ་ཚོགས་པ་ཚོང་བའི་དོན་དུ་བཀྲམ་པའོ། །
༤༤. ཏོག་ཙེ་པ་ནི། རྒྱལ་པོའི་ཆ་བྱད་ལ། དབུ་ལ་ཐོད་བཅིངས་ཞིང་། ཏོག་ཙེས་ཞིང་ཐ་
རེངས་བརྐོ་བ། །
༤༥. ཀམྦྷ་རི་པ་ནི། ལྕགས་མགར་ཁྱི་ལས་བྱེད་པའི་རྣམ་པ་ཅན་ནོ། །
༤༦. ཛ་ལེནྡྷ་རི་པ་ནི། རྣལ་འབྱོར་པ་རལ་པའི་ཐོར་ཚུགས་དང་རུས་རྒྱན་ཅན། ཞབས་ཕྱོགས་
གཅིག་རྒྱབ་ནས་དཔུང་པར་བཀལ་བ། ཕྱོགས་གཅིག་བཞེངས་པའམ་པུས་བཙུགས། ཕྱག་སོར་མཛུབ་མོ་
གཉིས་རྩེ་སྤྲད། གཞན་རྣམས་བསྣོལ་མའི་ཕྱག་རྒྱ་མཛད་ནས། ཕྱག་རྒྱུ་དེ་མགོ་གཞུག་བཟློས་ནས་སྤྱི་བོར་
འཆིང་བ། ཕྱོགས་གཅིག་ནས་རིག་མས་བརྟེན་པའམ་ཕྱག་འཚལ་བ། །
༤༧. རཱ་ཧུ་ལ་པ་ནི། དུར་ཁྲོད་དུ་འདུག་ཅིང་། སྐུ་ཤ་སྔོ་སངས་ཡིད་ཙམ་བགྲེས་པ། དབུ་སྐྲ་
བྲེགས་པ། ཕྱག་མཉམ་བཞག་བྱས་ཤིང་དུར་ཁྲོད་ཀྱི་མི་རོ་ལ་བལྟ་བ་ཞིག་འབྲི། །
༤༨. དྷརྨ་པ་ནི། དགེ་སློང་བགྲེ་པ་པོ་ཏི་ཕྱག་ན་བསྣམས་པ། །
༤༩. དྷོ་ཀ་རི་པ་ནི། འཛོ་ལིའི་ནང་དུ་སྣོད་ཆེན་པོ་ཞིག་བཅུག་ནས། སློང་མོ་སློང་བའི་ཚུལ་དུ་
བཞེངས་པ། །
༥༠ . མོ་དྷི་པ་ནི། གླང་གཉིས་ལ་གཉའ་ཤིང་བཅུག་ན་ས་ཞིང་རྨོ་བའི་རྣམ་པ་ཅན། །
༥༡. པང་ཀ་ཛ་པ་ནི། པད་མའི་རྫིང་བུའི་འགྲམ་ན། སྤྱན་རས་གཟིགས་ཀྱི་ལྷ་ཁང་ཅིག་ཡོད་
པ་ལ། དགེ་སློང་གཅིག་གིས་མཆོད་པ་འབུལ་བ། ཁོང་རང་བྲམ་ཟེ་གཞོན་ནུའི་ཆ་བྱད་ཅན། འདི་ཡི་ལོ་
92



རྒྱུས་ན། སྤྱན་རས་གཟིགས་དང་དབང་ཕྱུག་ཆེན་པོ་ནོར་བའི་ལོ་རྒྱུས་ཡོད་པས། སྤྱན་རས་གཟིགས་
དམར་པོ་ཕྱག་གཡོན་པདྨ། གཡས་དེ་ཁ་འབྱེད་པ། ཡུམ་གྱིས་གཡོན་ནས་འཁྱུད་པ། སྐུ་ཡི་གཡས་གཡོན་
དུ་རྩེ་གསུམ་དང་ཐོད་པ་བཞག་པའོ།
༥༢. དྲིལ་བུ་པ་ནི། སློབ་དཔོན་ཉིད་རྣལ་འབྱོར་པའི་ཆ་ལུགས་རུས་རྒྱན་སྟག་ལྤགས། རལ་
པའི་ཐོར་ཚུགས་སོགས་ཡོད་པ། སྐུ་ལུས་མི་ཤ་ཁ་སྔོ་སངས། རྡོ་རྗེ་དྲིལ་བུ་འཛིན་པས་ཡུམ་ལ་འཁྱུད་པ་ལ།
ཡུམ་ནི་རྡོ་རྗེ་རྣལ་འབྱོར་མ་དངོས། སྐུ་མདོག་དམར་པོས་གྲི་གུག་དང་ཐོད་པ་འཛིན་པ། དེ་ཡང་མཁའ་ལ་
ཕུར་ཐབས་སམ། བདེ་མཆོག་ལྷན་སྐྱེས་བཞིན་གཡོན་བསྐུམ་གཡས་བརྐྱང་གང་བྱས་ཀྱང་རུང་སྟེ། ནམ་
མཁའ་ལ་གཤེགས་པ་མཚོན་བྱེད་དུ་སྤྲིན་གསེབ་ཏུ་བཞུགས་པ། འོག་ཕྱོགས་ན་མཚོ་ལུད་པས་གྲོང་ཁྱེར་གྱི་
ཕྱེད་ཙམ་སླེབས་པ་དང་མཚོ་དཀྱིལ་ན་ཁ་སར་པཱ་ཎིའི་སྐུ་ཕྱེད་ཙམ་ཐོན་པ་འབྲི། །
༥༣. ཇོ་རི་པ་ནི། རྣལ་འབྱོར་པ་གཅེར་བུ། འཁར་བ་ཐོགས་ཤིང་ཡོ་བྱད་བསྣམས། ཕྱག་
དབྱུགས་རྩེ་ལ་བསྐྱོན་ཅིང་ཕྱག་རྒྱུས་ཐོགས་པ་ཞིག་འབྲི། །
༥༤. ཙ་ལུ་ཀ་པ་ནི། རྣལ་འབྱོར་པ་ཞིག་ལ་ཊི་སྔས་སུ་བཅུག་ནས་ཉལ་བ། རི་དྭགས་ཀྱི་པགས་
པའི་གདན་བཏིང་ཞིང་། མདུན་དུ་བསྒོམ་ཞིང་བསྒྱུར་བའོ། །
༥༥. གོ་རུ་ཌ་པ་ནི། སྨད་ལ་ཤིང་ལོའི་གོས་ཅན། དབུ་སྐྲ་ཅོ་བྲེགས། སྙི་བཙུགས་ཏེ་བྱ་གཤོར་
བའི་རྣམ་པ་ཅན།
༥༦. ལུ་ཙི་ཀ་པ་ནི། བྲམ་ཟེའི་རྣམ་པ་ཅན་ལས་སྐྲ་དང་ཁ་སྤུ་རྣམས་འཇབ་རྩེས་བཏོགས་པའི་
ཟེད་ཟེད་པ་ཅིག་འབྲི། །
༥༧. ནིརྒྱ་ཎི་པ་ནི། མལ་ཁྲི་ལ་རྒྱབ་བསྙེས་སུ་བསྙེས་ནས་ཟས་ཟ་བ། མདུན་དུ་རྣལ་འབྱོར་པ་
གཅིག་ཡོད་པ། །
༥༨. ཛ་ཡནྟ་པ་ནི། ཕྱག་ན་ཏིང་ཤགས་བསྣམས་པ། གཏོར་མ་སྣ་ཚོགས་པ་བཏང་བའི་རྣམ་པ་
ཅན། འཁོར་སློབ་མ་རྫ་རྔ་བརྡུང་བ་དང་། གླིང་བུ་འབུད་པ་དང་། སིལ་སྙན་དཀྲོལ་བ་དང་། པི་ཝང་
བརྡུང་བ་སོགས་འབྲིའོ། །
༥༩. པ་ཙ་རི་པ་ནི། ཤིང་དྲུང་ཅིག་ན་རྣལ་འབྱོར་པ་སྐྲ་བྲེགས་པ། ནམ་བཟའ་ཀ་ཅོ་རི་བྱ་བ།
འདོམས་དཀྲིས་གྲུ་གསུམ་གཅིག་ལས་མེད་པ། སྣུམ་ཁུར་ཕྱེད་ཙམ་ཟ་བ། མདུན་དུ་སྤྱན་རས་གཟིགས་
སམ་དེའི་སྤྲུལ་པ་དགེ་སློང་ཡོད་པ་ཞིག་འབྲི། ་ :་
༦༠. ཙམ་པ་ཀ་པ་ནི། རྒྱལ་བུའི་རྣམ་པ་ཅན། སྐྱེད་མོས་ཚལ་གྱི་དབུས་ན་བཞུགས་པ།
93



མཐའ་རྣམས་ཤིང་ཚམ་བྷ་ཀ་སྟེ་ཡལ་ག་རྣམས་ཟླུམ་པོར་སྐྱེས་པ། ལོ་མ་ལྗང་ནག མེ་ཏོག་སེར་སྐྱ་ཡོད་པ།
༦༡. བྷིཀ་ཎ་པ་ནི། ཕྱག་ན་ཀུ་བའི་སྣོད་བསྣམས་པ། དེའི་མདུན་དུ་མཁའ་འགྲོ་མ་ཞི་བའི་
རྣམ་པ་ཅན་སྐྲ་གྲོལ་བ། རུས་རྒྱན་ཡོད་ཙམ། ཆོས་སྟོན་པའི་རྣམ་པ་ཅན། གྲུབ་ཐོབ་དེ་རང་གི་སོ་བཏོན་
ནས་མཁའ་འགྲོ་མ་ལ་འབུལ་བ།
༦༢.དྷེ་ལ་པ་ནི། མར་ནག་གི་སྣོད་མང་པོ་བཤམས་ནས་འཚོང་བའི་ཚུལ་དང་། ཁ་ཟས་སྣ་
ཚོགས་བཤམས་པ། མདུན་དུ་པཎྜི་ཏ་ཞིག་གིས་ཆོས་སྟོན་པའི་རྣམ་པ་ཅན། །
༦༣. ཀུམ་པ་རི་པ་ནི། རྫ་མཁན་གྱི་རྣམ་པ། རྫ་བཟོ་བ་བུད་མེད་དང་བཅས་པ།
༦༤. ཙནྡཌི་པ་ནི། ན་བཟའ་མེ་ཁ་ལི་གསོལ་བ། དེ་ལ་མེ་ཁ་ལི་ནི། རྡུལ་གཟན་འདྲ་བའི་
དཀྱིལ་ན་མགོ་འདོན་ས་ཡོད་པ། མི་རྣམས་ལ་བཅུད་ལེན་དེ་ནས་ཤིང་ལོ་གཅིག་གིས་འཐོར་ཚུལ་བྱེད་པ།
མདུན་དུ་བུད་མེད་དང་བྱིས་པ་གཅིག་ཐལ་མོ་སྦྱར་བ། དེའི་རྗེས་སུ་མི་མང་པོ་རམ་མདའ་བའི་ཚུལ་གྱིས་
ཡོང་བ། དེའི་ལྟག་ཙམ་ན་བྲག་ཕུག་ཅིག་ན། དབུས་སུ་ལྷ་གཅིག་དང་། གཡས་སུ་ལྷ་ཆུང་བ་གཅིག
གཡོན་དུ་ལྷ་མོ་གཅིག་རྣམས་གདན་གཅིག་ལ་སུམ་བསྒྲིགས་སུ་བཞུགས་པ་འབྲི། །
༦༥. རྣལ་འབྱོར་མ་མ་ཎི་བྷ་དྲ་ནི། བུད་མེད་རྒྱན་ཐམས་ཅད་ཀྱིས་བརྒྱན་པ་ནམ་མཁའ་ལ་
ཕུར་བའི་རྣམ་པ། འོག་གི་ས་གཞི་ལ་ཆུ་བུམ་ཆག་པ་གཅིག་འབྲི། །
༦༦. རྣལ་འབྱོར་མ་མེ་ཁ་ལ་པ་ནི། གཅེར་བུར་རུས་པའི་རྒྱན་ཅན། མཆན་ཁུང་དུ་ཊཾ་ག་
བཅུག་པ། སྐྲ་གྲོལ་བ། ཞལ་ལས་རལ་གྲི་བྱུང་བ། ཕྱག་གཡས་པས་འཛིན་ཚུལ། ཕྱག་གཡོན་པས་ཐོད་
པ་བསྣམས་པ་ཅིག་འབྲི། །
༦༧. རྣལ་འབྱོར་མ། ཀ་ན་ཁ་ལ་ཡང་དེ་དང་འདྲ་བ་ལས། ཕྱག་གཡས་ན་རལ་གྲིའམ་གྲི་གུག
གཡོན་པས་རང་གི་དབུ་བཅད་དེ་བསྣམས་པ་འབྲི་བ་ཡིན་པ་ལས། འགའ་ཞིག་ཕལ་པའི་རྣམ་རྟོག་གི་དེ་
འདྲ་འབྲི་བ་མི་སྤྲོ་ན་ཕག་མོ་དབུ་བཅད་མའི་བྲིས་ཐང་རྙིང་པ་འགའ་རེ་ལ་འབྱུང་བ་བཞིན། སྐུ་གཟུགས་ལ་
ཡང་དབུ་ཡོད་ཅིང་། ཕྱག་ན་ཡང་དབུ་གཅིག་བསྣམས་པ་བྲིས་ཀྱང་མི་འགལ། འདི་གཉིས་ཆར་ནི་ནམ་
མཁའ་ལ་གར་སྟབས་སམ་བརྐྱང་བསྐུམ་གྱི་ཚུལ་དུ་འབྲི། སྤྱིར་རྣལ་འབྱོར་མ་འདི་གཉིས་མཛད་པ་འདྲ་རུང་
བར་བྱུང་བས་བཀོད་པའང་འདྲ་རུང་བས་ཆོག་གོ། །
༦༨. ཀ་ལ་ཀ་ལ་པ་ནི། ཁ་དོག་སྔོ་ནག་དུར་ཁྲོད་ན་གནས་པ། དེའི་མདུན་མཐོངས་ན། རྣལ་
འབྱོར་རུས་པའི་རྒྱན་ཅན་ཞིག་ཆོས་གསུང་བའི་རྣམ་པ་ཅན་འབྲི།
༦༩. ཀན་དྷ་ལི་ཡང་། གོས་ཚེམས་བྱེད་པའི་རྣམ་པ་ཅན་ལ། མདུན་དུ་མཁའ་འགྲོ་མ་གཅིག་



གིས་ཆོས་སྟོན་པའི་རྣམ་པ་འབྲི།
༧༠. དྷ་རུ་ལི་པ་ནི། རྩྭ་ཐགས་འཚོ་བའི་རྣམ་པ་ཅན།
༧༡. ཨུ་ཊི་ལི་པ་ནི། མགོ་ལ་ཐོད་བཅིངས་ཤིང་། ལུས་ལ་ཙོ་ལ་སྟེ། གོས་ཕུ་ཐུང་ཅན་གྱོན་པ།
རིན་པོ་ཆེའི་རྒྱན་ཐོར་ཙམ་ཡོད་པ། ཁ་སྤུ་བཟང་པོ་ཅན་ཞིག་ནམ་མཁའ་ལ་བལྟ་བ། ནམ་མཁའ་སྤྲིན་ཁ་
དོག་སྣ་ལྔ་པ་ལ། གླང་པོ་ཆེ་དང་། རྟ་དང་། བྱ་ལ་སོགས་པའི་སྲོག་ཆགས་སྣ་ཚོགས་པ་འདྲ་རུང་གི་
དབྱིབས་ཅན་ཡོད་པ། དེ་དང་ཉེ་བར་ངང་པ་དངོས་གཉིས་འཕུར་བ། དེ་ཡི་མདུན་ན་རྣལ་འབྱོར་པ་ཤིང་
ལོ་ཐོགས་པ་གཅིག་ཡོད་པ།
༧༢. ཀ་པཱ་ལི་པ་ནི། ཁ་དོག་ནག་པོ་དུར་ཁྲོད་ན་བུད་མེད་ཀྱི་རོ་ཞིག་ཡོད་པའི་ཐོད་བྲེགས་ཏེ་
ཕྱག་ན་བསྣམས་པ། ལུས་ལ་རུས་རྒྱན་ཆ་ཚང་བ་ཡོད་པ། །
༧༣. ཀི་ར་བ་ལ་པ་ནི། ཁ་སྤུ་བཟང་བ་ཁྲོ་ཉམས་ཅན། མགོ་ལ་ཅོད་པཎ་ཞེས་བྱ་བ། དབུས་
དང་ཕྱོགས་བཞི་སྟེ་རྩེ་མོ་ལྔ་ཡོད་པ། རིན་པོ་ཆེ་ཏོག་ཅན། སྐྲ་མཚམས་ལ་དཔའ་བའི་དར་དཔྱང་ཞེས་བྱ་
བ། གསེར་གྱི་འཁྱུད་མོ་ལས། རྣ་བའི་སྟག་གཡས་གཡོན་ན་མར་དར་དཔྱང་འཕྱང་བ། རལ་གྲི་ཕུབ་
འཕྱང་བ་ཁྲི་ལ་གནས་པ།
༧༤. པ་ཀ་ར་པ་ནི། དགེ་སློང་གི་རྣམ་པ་ཅན། མདུན་ན་འཕགས་པ་སྤྱན་རས་གཟིགས་
བཞེངས་པ་གཅིག
༧༥. སརྦ་བྷཀྵ་པ་ནི། མདུན་ན་སྣོད་ཆེན་པོ་གཅིག་ན་ཁ་ཟས་བཟང་ངན་རྣམ་པ་སྣ་ཚོགས་
བླུགས་ཏེ་ཟ་བ།
༧༦, ན་ག་བྷོ་དྷི་ནི། དགེ་སློང་གི་རྣམ་པ་ཅན་མཉམ་བཞག་མཛད་པ། དེའི་ཕྱོགས་གཅིག་གི་
བྲག་ཕུག་ཅིག་གི་ནང་ན་དགེ་སློང་མགོ་ལ་རི་དྭགས་ཀྱི་ར་སྐྱེས་པའི་རྣམ་པ་ཅན་གཅིག་འབྲི། །
༧༧. དྷ་རི་ཀ་པ་ནི། རུས་རྒྱན་རྡོ་རྗེ་དྲིལ་བུ་བཟུང་ནས་ནམ་མཁའ་ལ་གཤེགས་པ། འཁོར་
བུད་མེད་མང་པོ་ཡོང་ནམ་མཁའ་ལ་འཕུར་ཏེ་འགྲོ་བ། འོག་ཕྱོགས་ཀྱི་གཞི་ལ་གྲོང་ཁྱེར་ནས་མི་རྣམས་སློབ་
དཔོན་ལ་བལྟ་བ་དང་། རྡོ་རིང་གི་རྩེ་ན་རྡོ་ཡི་གླང་པོ་ཆེ་ཡོད་པ་འབྲི།
༧༨. སུ་ར་ལི་པ་ནི། དགྱེས་རྡོར་གྱི་ཐང་ཀ་བཀྲམ་པ། དེའི་མདུན་གྱི་ཕྱོགས་ན་རྒྱལ་པོའི་ཆ་
བྱད་ཅན་གྱིས་གཏམ་སྨྲ་བ་འབྲི།
༧༩. ས་ཧ་ན་པ་ནི། ལྷམ་ཡུ་བཅད་པ་གཡེར་ཁ་སོགས་རྒྱན་མང་པོ་བཏགས་པ་གྱོན་པ་རྒྱུག་



པའི་རྣམ་པ་ཅན་འབྲི། །
༨༠. ཀོ་ལོ་ལི་ལ་པ་ནི། རྒྱལ་པོའི་རྣམ་པ། སྐྱེད་མོས་ཚལ་འབྲས་བུ་ཅན་གྱི་ཤིང་གིས་གང་བའི་
དབུས་སུ་ཡོད་པ། དགེ་སློང་གཞོན་ནུ་མང་པོས་གླུ་དང་གར་དང་ཁྲུས་གསོལ་བའི་རྣམ་པ་ཅན། ཤིང་
རྣམས་ལ་བྱ་ཀོ་ལི་ལ་སྟེ། ཁུ་བྱུག་ནག་པོ་མང་པོ་ཡོད་པ། མདུན་དུ་དགེ་སློང་གཅིག་དང་གཏམ་སྨྲ་བ་འབྲི།
༨༡. ཨ་ནམ་གོ་པ་ནི། རྩྭ་ཁྱིམ་ཞིག་ན་གནས་པ། གཟུགས་མཛེས་པ་གཅིག་གི་མདུན་དུ་དགེ་
སློང་ཤིན་ཏུ་མཚར་བ་བསོད་སྙོམས་མཛད་པ་འབྲི། །
༨༢. རྣལ་འབྱོར་མ་ལིཀཾ་ཀ་ར་ནི། དུར་ཁྲོད་ན་བཞུགས་པ་སྐྲ་གྲོལ་བ། གྲི་གུག ཐོད་པ།
ཁ་ཊཾ་ག་བསྣམས་ཤིང་རུས་རྒྱན་ཅན་ནམ་ཡང་ན་སྨྱོན་ཐབས་འབྲི་བའང་ཡོད། །
༨༣. པ་མུ་དྲ་པ་ནི། རྒྱ་མཚོ་རྫིང་བར་སྣང་ནས་འགྲོ་བའི་རྣམ་པ་ཅན་ལ། ཁོང་རང་རས་ཀྱི་
ཐོད་ཅན། མདུན་ན་གྲུབ་ཐོབ་ཨ་ཙིན་པ་གཅེར་བུ་རལ་པ་ཅན་གཅིག་གིས་ཆོས་སྟོན་པ།
༨༤. བྱ་ལི་པ་ནི། མདུན་དུ་གཞོང་པ་དང་བུམ་པ་དངུལ་ཆུ་གྲུབ་པའི་བཅུད་ལེན་གྱིས་གང་བ།
ལྕགས་མང་པོ་གསེར་དུ་བསྒྱུར་བའི་ཚུལ་དང་། ཁོང་རང་བྲམ་ཟེའི་ཆ་བྱད་དུ་འབྲི། གཡོན་ཕྱོགས་སུ་ཆུང་
མ། བུ་དང་བུ་མོ། མནའ་མ་དང་། རྟ་གཅིག་རྣམས་འབྲི། དེའི་ཕྱོགས་གང་རུང་ཞིག་ཏུ་མཚོ་ཡི་དཀྱིལ་
ན་བྲག་རི་གྲུ་བཞི་པ་རྩེ་ན་ཁང་བཟང་ཞིག་དང་བཅས་པ་འབྲིའོ། །
དེ་ལྟར་གྲུབ་ཐོབ་ཆེན་པོ་བརྒྱད་ཅུ་རྩ་བཞིའི་བྲིས་ཡིག་སོ་སོའི་རྣམ་ཐར་དང་མཐུན་པར་
སྦྱརབ། རྗེ་བཙུན་ཆེན་པོ་སྒྲོལ་བའི་མགོན་པོའི་བཞེད་པ་ཇི་ལྟ་བ་ལས་རང་རྟོག་གིས་ཅུང་ཟད་ཀྱང་མ་
བསླད་པར་བཀོད་པའོ། །
ཨེ་མ་རྒྱལ་བའི་ཞལ་སྐྱིན་རྨད་བྱུང་བ། ། འཕགས་མཆོག་ཧེ་རུ་ཀ་དཔལ་ཆེ་བའི་མཆོག ། སྐུ་ཡི་རོལ་
གར་རྣམ་པ་ཐམས་ཅད་ཚུལ། ། གདུལ་བྱའི་དཔལ་མགོན་དེ་དག་ངོ་མཚར་ཆེ། ། གང་གི་སྐུ་བརྙན་འབྲི་
ཚུལ་ནོར་འཁྲུལ་ལྷག་ཆད་སྐྱོན། ། སྤངས་པ་འདི་ཉིད་འཕགས་ཡུལ་གཏམ་ལ་རྟག་གོམས་གྱུར། ། མཁས་
པའི་མཁས་མཆོག་དེ་ཡི་གསུང་གི་མཐུ་དཔལ་ལས། ། སློབ་དཔོན་དཔའ་བོ་འོད་གསལ་བཞེད་གང་འདིར་
གསལ་བྱས། ། གང་ཞིག་གྲུབ་མཆོག་སློབ་དཔོན་ཆེ་འདི་རྣམས་ཀྱི་སྐུ། ། འབྲི་སེམས་འབྲི་བ་དེ་མཐོང་དགའ་
སེམས་སྐྱེས་པ་ཀུན། ། བྱང་ཆེན་ཉེ་ལམ་མཆོག་བརྙེས་སློབ་དཔོན་དེ་དག་བཞིན། ། རྡོ་རྗེ་སེམས་དཔའི་གོ་
འཕང་ཡོངས་སུ་བསྐྱེད་པར་ངེས། ། གཞན་ཡང་འཚམས་མེད་སྤྱོད་དང་ཉི་མ་རེ་རེ་བཞིན། ། བྲམ་ཟེ་བསོད་
ཀྱང་སྟོབས་བཞི་ཡོངས་སུ་ཚངས་གྱུར་པས། ། གཉེན་པོ་ཀུན་སྤྱོད་སྔགས་ལྡན་འདི་ལ་འབད་པ་ན། ། སྒྲིབ་
པའི་ཕུང་པོ་མ་ལུས་དག་ལ་སོམ་ཉི་ཅི། ། ལས་བཞི་ལྟ་སྟངས་གྲུབ་ཆེན་བརྒྱད་ཀྱང་འདིས་ཐོབ་ལ། ། ཕྱག་རྒྱ་



ཆེ་མཆོག་གཉེར་ཡང་དེར་བཀོད་གྲུབ་ཆེན་སྟེ། ། དེས་ན་ཡེ་ཤེས་གྲུབ་པའི་མཆོག་གྱུར་འདི་དག་རྣམས། །
རང་གི་རྩ་བའི་བླ་མའི་སྒྱུ་འཕྲུལ་ཡོངས་ཤེས་པས། ། རྣམ་ཐར་ཉན་དང་འབྲི་མཆོད་ལས་ལ་བརྩོན་པ་ཡི། །
བག་ཆགས་ཕྱོགས་ལ་བཞག་པས་རྣམ་ཀུན་དགེ་བའི་འབྲས། ། མྱུར་སྟེར་དེ་ཕྱིར་འདི་ལ་བདག་བློ་དགའ་བ་
སྐྱེས། ། བློ་ལྡན་རྣམས་ཀྱང་འདི་ལ་སྤྱོད་པར་གྱིས་ཤིག་ཀཱ། ། རབ་དཀར་ལྷག་བསམ་དག་པས་འབད་པ་
ཡི། ། རབ་གྲུབ་མཆོག་སྐུའི་སྣང་བརྙན་འབྲི་བའི་ཐབས། རབ་ཏུ་གསལ་དག་འདི་བགྱིས་མཐུས་བདག་
སོགས། །རབ་མཆོག་རྡོ་རྗེ་སེམས་དཔའ་མྱུར་ཐོབ་མཆོག ། ཞེས་གྲུབ་ཐོབ་བརྒྱད་ཅུ་རྩ་བཞི་ངོས་འཛིན་
འཕྲུལ་པ་ཅན་སྐྱོ་མ་སྔ་བཙན་གྱི་རྗེས་སུ་མ་འབྲངས་པར། གྲུབ་ཐོབ་སོ་སོའི་བསྒྲུབ་ཐབས་དང་དབང་ཆོག་
དོ་ཧ་རྫོགས་རིམ་དང་བཅས་པའི་གཞུང་སློབ་དཔོན་དཔའ་བོ་རྡོ་རྗེའི་མན་ངག མེ་ཉག་ལོ་ཙཱ་བས་བསྒྱུར་
བའི་ཚད་ལྡན་དེ་ཡི་རྗེས་སུ་འབྲངས། མཁས་པའི་མཁས་པ་ཤིང་རྟ་ཆེན་པོ་ཇོ་ནང་སྤྲུལ་སྐུ་རྗེ་བཙུན་རྡོ་རྗེ་
འཆང་ཀུན་དགའ་སྙིང་པོའི་བཞེད་པ་ཇི་བཞིན་རྟག་བརྟན་ཐེག་མཆོག་ཧེ་རུ་ཀའི་ལྷ་ཁང་དུ་ལོགས་བྲིས་སུ་
བཞུགས་པ་དང་། དེ་བཞིན་རས་བྲིས་ཀྱང་གཉིས་ཙམ་མཐོང་ཞིང་། ལྷག་ཏུ་རྗེ་བཙུན་དམ་པས་མཛད་
པའི་བྲིས་ཡིག་དངོས་མ་ཞིག་ཇོ་ནང་གི་ཕྱག་བསྟར་ཉལ་ཉིལ་ཁྲོད་ནས་སྣེ་ཆུས་ཟོས་ཅུང་ཟད་བྱུང་བ་ཞིག་
ཀྱང་རྙེད་པས། དེ་ཉིད་དཔང་པོར་བྱས་རང་བཟོས་མ་བསླད་པར་གྲུབ་བརྒྱའི་མངོན་པར་རྟོགས་པ་དག་
ཅིང་གསལ་བ་འདི་ནི། མདོ་ཁམས་དབུས་འགྱུར་འབྲི་རྒྱུད་རེ་ཁེའི་ལྗོངས་སུ་སྐྱེས་པའི་རིགས་འཛིན་ཚེ་
དབང་ནོར་བུས། སྦས་ཡུལ་འབྲས་མོ་ལྗོངས་ཀྱི་བྱང་སྒོ་འབྲི་མཚམས་གསང་སྔགས་རི་བོའི་དབེན་གནས་
ཤིང་ཡོས་ནག་ཟླའི་དམར་ཕྱོགས་མཁའ་འགྲོ་འདུ་བའི་དུས་ཆེན་ཉེར་ལྔའི་སྔ་ཆར་གྲུབ་པར་བྱས་པའི་ཡི་གེ་པ་
བསྟན་འཛིན་རྡོ་རྗེའོ། ། མཁས་རློམ་བྱིས་པའི་ངན་གཡོས་ཅི་ཞིག་བྱ། ། བཙུན་ཚུགས་བདུད་འཛིན་དམ་
པས་དོན་དམ་གང་། ། འཇིག་རྟེན་འཇིག་རྟེན་འདས་ པའི་ཕྱོགས་མཐའ་དག ། མྱུར་སྟེར་གྲུབ་པ་ཉིད་
ལས་སུ་ཞིག་གུ། ། དེས་ན་བདག་ནི་ཚེ་རབས་ ཐམས་ཅད་དུ། ། གྲུབ་པའི་དབང་ཕྱུག་རྣམས་ཀྱི་རྗེས་
འབྲངས་ནས། ། མ་ནོར་སྔགས་ཀྱི་སྤྱོད་པས་བདག་གཞན་དོན། ། རྒྱ་ཆེན་ཡིད་བཞིན་ནོར་བུ་ཉིད་འགྲུབ་
ཤོག ། ཅེས་ཀྱང་ཆེད་དུ་བརྗོད་པའོ། ། དགེའོ། ། དགེའོ། ། མངྒ་ལཾ། ། མངྒ་ལཾ། ། བཀྲ་ཤིས། ། བཀྲ་
ཤིས། །
ཨོཾ་སྭསྟི་སིདྡྷམ་རཱུས། ཐུབ་དབང་གཟུགས་སྐུ་དངོས་སུ་མ་གཟིགས་ཀྱང་། ། སྔགས་ལམ་མ་བསྟེན་
ཐུབ་དབང་ལོངས་སྤྱོད་རྫོགས། ། མངོན་གཟིགས་འཕགས་པའི་ས་ལ་ཡོངས་གཤེགས་ཚུལ། ། ཐུན་མོང་
འགྲོ་བ་སྟོན་མཁས་གྲུབ་རྣམ་རྒྱལ། ། ༡. ཡང་དག་དོན་ལ་གྲུབ་པ་འདི་དག་རྣམས། ། འགའ་ཞིག་རྫོགས་
སངས་རྒྱས་ཀྱང་གདུལ་བྱའི་ཆེད། ། འགའ་ནི་རྒྱལ་བའི་སྤྱན་སྔར་དགྲ་བཅོམ་དང་། །བྱང་སེམས་འཕགས་
q1



པ་མཆོག་གི་ས་བརྙེས་ཤིང་། །༢. འགའ་ཞིག་ཙམ་ནི་རྡོ་རྗེ་ཐེག་ཉེ་ལམ། ། མཐུ་ནུས་ཉིད་ཀྱི་སོ་སྐྱེ་ཉིད་
ཀྱང་ངོ་། ། ཚུལ་འདི་རྟོགས་པའི་གནས་སྐབས་ཕྱོགས་ལོངས་མོད། ། དངོས་གནས་སངས་རྒྱས་ལས་གཞན་
སྤྱོད་ཡུལ་མིན། ། ༣. སྤྱིར་ཡང་བཟོ་སྨན་སྔགས་ཀྱི་མཚན་ཉིད་དང་། ། ཆོས་ཉིད་དོན་དང་གྲུབ་པའི་སྤྱོད་
ཡུལ་རྣམས། ། བློ་ཡིས་དཔྱད་པར་ནུས་པའི་ཡུལ་མིན་པས། ། བསམ་གྱིས་མི་ཁྱབ་ཁོ་ནར་ཤེས་པར་བྱ། །
༤.ཞེས་པའང་རིག་འཛིན་ཚེ་དབང་ནོར་བུས་སོ། ། ། །།
98



དུང་དཀར་བློ་བཟང་འཕྲིན་ལས་རིན་པོ་ཆེ་མཆོག་གིས་མཛད་པའི་གྲུབ་ཆེན་རྣམས་ཀྱི་གསལ་འགྲེལ་རེའུ་མིག
་
ན་་་།
[འབྱོར་པ།
བླ་མ་ཞིག །
མཚན་རྒྱ་སྐད། བོད་སྐད། ཡུལ། རིགས།
བླ་མ།
དངོས་གྲུབ་ཀྱི་རྟེན། གྲུབ་པ་གང་ཐོབ། རྟེན། སྤྱོད་པ།
ལཱུ་ཨི་པ། ཉ་ལྟོ་བ། སིང་ག་ལ། ། རྒྱལ་པོ། ཆང་ཚོང་མཁའ་འགྲོ་མ། ཉ་ཡི་རྒྱུ་ལྟོ། ཟུང་འཇུག རྣལ་འབྱོར་པ། དམན་པའི་ཟས།
སློབ་དཔོན་རྡ་རི་ཀ་སྨད་འཚོང་
ས་ལི་པུ་ཏྲ།
འཁོལ་པོ།
རྒྱལ་པོ།
སྨད་འཚོང་གི་འཁོལ་ མཁའ་སྤྱོད་དུ་རྣལ་འབྱོར་པ།
ལཱུ་ཨི་པ།
ཕེབས།
སློབ་དཔོན་ཌ་ཀི་པ། འབྲས་བདུང་ ས་ལི་པུ་ཏྲ། བློན་པོ། ལུ་ཨི་པ། ཆང་ཚོང་གི་ཁོལ་པོ། །
མཁའ་སྤྱོད་དུ་ ཆང་ཚོང་འཁོལ་
འབྲས་བརྡུང་བ།
སློབ་དཔོན་ལི་ལ་པ། སྒེག་ཆོས་པ། རྒྱ་གར་ལྷོ་ཕྱོགས། རྒྱལ་པོ། །
མཚན་ཆོད་པའི་རྣལ་ རྒྱས་སྤྲོས་ཀྱི་ཚུལ་ཕྱུག་ མཆོག་གི་དངོས་ མtaཚོམ་
གཡས་ཀྱི་གདུ་བུ།
སྒ a+z， དཔལ་ལྡན་ རྒྱུ་གར་ཤར་ཕྱོགས་སོ་མ་ --- མཚན་མེད་པའི་ ཆང་ཞིམ་ལ་གཏད་ མཆོག་གི་དངོས་
ནས་བཞེས།
རྣལ་འབྱོར་པ། དགེ་སློང་རྟེན་བོར།
ཡུལ་མ་གྷ་དྷ་ཨོ་
སློབ་དཔོནཌོམ་བྷི་པ། གཡུང་པོ། །
རྒྱུལ་སྲིད་སྤངས་ནས་
སློབ་དཔོན་ནག་པོ་
སྟག་ལ་ཚིབས་ཕྱུག་
རྒྱལ་སྲས།
མཆོག་གི་དངོས་
རིག་ངན་བརྟེན་ གྲུ བ། ནས་འབབ།
རྣལ་འབྱོར་པ། གཡས་པས་དུག་སྦྲུལ་
བསྣམས།
སློབ་དཔོན་ཤ་བ་རི། རྔོན་པ། རི་ཙནྟི་བི་ལ་ལ། སྤྲུལ་པའི་ སྤྱན་རས་གཟིགས་ཀྱིས་སྤྲུལ་
མཆོག་གི་དངོས་
རི་ལ་བཞུགས་པ་རྨ་བྱའི་སྒྲོའི་
རྗོན་པ།
རྔོན་པའི་ཆག།
པའི་རྔོན་པ།
འདོམས་དཀྲིས་བཞེས་པ།
སློབ་དཔོན་ ས་ཧ་ར་མདའ་བསྣུན། ཤར་ལྗགས་ར་བ་ཆོས་པ། བྲན་གཡོག་ཆུང་མ།
མཆོག་གི་དངོས་
ཉལ
ཉལ་པོ་ལ་
དམངོས་
ཀོ་ཀ་ལི་པ།
མཚན་མེད་པའི་
བདག་མེད་ཐིག་
ག་རུ་ཌ་པ།
མཆོག་གི་དངོས་ སྤང་པོ།
དགའ་བ།
རིགས། རྣལ་འབྱོར་པ།
ཆུང་མའི་རོ་སྲུང་བ།
ལེའི་གདམས་ངག གྲུབ།
རྒྱ་ གར་ ཤར་ཉ་པ།
འཇིག་རྟེན་པའི་རྟ་ འཇིག་རྟེན་གྱི་
སློབ་དཔོན་མི་ན་པ། ཉ་པ།
ཉའི་ ཁོག་ པ་ ནས་ ཐོན་ ནས་
ཕྱོགས་ཀ་མ་རུ་པ།
མ་ཧཱ་དེ་བ།
ཉ་ཡི་ཁོག་པར།
ཉ་པ།
དངོས་གྲུབ། །
བཞེངས་པ།
སློབ་དཔོན་ཙ་འུར་ཁོ། རྐང་མེད་པ། རྒྱུ གར་ ཤར་རྒྱལ་སྲས། སློབ་དཔོན་ཨ་ཙིནྟ་པ།
ཁྲིམས་ ཀྱི་ ཆད་ པས་མཆོག་གི་དངོས་
རྐང་ལག་སླར་
རྐང་ལག་བཅད་པ། གྲུབ།
གསོ་བྱུང་བ།
སློབ་དཔོན་གོ་རཀྵ། བ་ལང་རྫི་བོ།
རྒྱུ་ གར་ ཤར་བ་ལང་རྫི་བོ། སློབ་དཔོན་མ་ཙིནྟ་པ།
ཙཤུར་ཁ་པ་ལ་བསྙེན་ མཆོག་གི་དངོས་
བཀུརབྷུས་པ། གྲུབ།
བ་ལང་འཚོ་བ།
གྲུབ།
རྒྱུ



།
སྤྱོད་པ།
མཆོག་གི་དངོས་ པནྟི་ཏ།
མཚན་རྒྱ་སྐད། བོད་སྐད། ཁུལ། རིགས། བླ་མ།
སློབ་དཔོན་ཤནྟི་པ། ༤༣
རིན་ཆེན་འབྱུང་
གནས་ཞི་བ། མ་གྷ་དྷ།
པཎྜི་ཏ། རང་གིས་སློབ་མ།
སློབ་དཔོན་ཏོག་ཙེ་པ། འཇོར་ ཐོགས་སྣག་
མཁན།
སློབ་དཔོན་ཤནྟི་པ།
སློབ་དཔོན་ཏནྡྲི་པ། ཐགས་མཁན། ས་སྟོན་ན་ག་རྣ།
མཁན། །
ཛ་ལན་དྷ་ར་པ།
ཙམ་རི། ལམ་མཁན། ཤར་ཕྱོགས་བྷི་
མཚན་མེད་པའི་
གུ་ན་ག་རི།
༢
ལྷམ་མཁན། -ཀོ =2
དགེ་སློང་ཞིག་
སློབ་དཔོན་ཁན་པ། རལ་གྲི་པ། མ་གྷ་དྷ། །
དམངས་མཚན་མེད་པའི་
རྣལ་འབྱོར་པ། །
སློབ་དཔོན་ཀླུ་སྒྲུབ། ན་གཱརྫུ་ན། རྒྱ་གར་ལྷོ་ཕྱོགས་བྲམ་ཟེ། མི་གསལ་ས་ར་ཧཱ།
དངོས་གྲུབ་ཀྱི་རྟེན། གྲུབཔ་གང་ཐོབ། རྟེན།
སྔར་སློབ་མར་བྱིན་
བའི་གདམས་ངག་ གྲུབ།
མཆོག་གི་དངོས་
གྲུབ། །
མཁའ་སྤྱོད་དུ་
གཤེགས།
ལྷམ་བཟོ།
མཆོག་གི་དངོས་
ལྷམ་མཁན།
སྤྱན་རས་གཟིགས་ རལ་གྲིའི་
ཀྱི་ལྷ་ཁང་།
དངོས་གྲུབ།
རྗེ་བཙུན་སྒྲོལ་མ། ཟུང་འཇུག་བརྙེས། པཎྜི་ཏ།
ཐགས་འཐག་པ།
གྲུབ། །
ལྷམ་བཟོ།
རིགས།
།
སློབ་དཔོན་ཀ་སྣ་རི་ནག་པོ་སྤྱོད་པ། ས་ལ་པུ་རི་ལྷོ་ག་ལ། རྗེ་རིགས།
ཛ་ལན་དྷ་ར་པ།
དགེ་སློང་།
མཆོག་གི་དངོས་
གྲུབ།
མཆོག་གི་དངོས་
དགེ་སློང་།
རིགས།
ཟླ་བ།
སློབ་དཔོན་ ཀ་ན་རི་ ཨརྱ་དེ་བ། སིང་ག་ལ། ། རྒྱལ་རིགས། སློབ་དཔོན་ཀླུ་སྒྲུབ།
སློབ་དཔོན་ཐེ་གེ་ན་རྟག་ཏུ་བརྫུན་རྒྱུ་ གར་ ཤར་དམངས་ མཚན་མེད་པའི་
དགེ་སློང་ཞིག
སློབ་དཔོན་ཏེ་ལོ་པ།
ཏིལ་བརྡུང་བྱི་ཧུ་ན་ག་ར་ཟ་བྲམ་ཟེ།
རྨཁན། ཧོར་གྱི་ཡུལ།
བརྫུན་སྨྲ་བ།
བ།
སློབ་དཔོན་ནཱ་རོ་པ། །
བྷོ་ག་ལའམ་ཁ་
ཚེའི་ཡུལ།
སློབ་དཔོན་ཤ་ལི་པ། སྤྱང་ཀི་པ།
བི་ག་པུ་ར།
དམངས་
ནིགས།
མཚན་མེད་པའི་
དགེ་སློང་ཞིག
སྤྱང་ཀིའི་སྐད།
མཁའ་སྤྱོད་དུ་
གཤེགས།



རྟེན།
།
སྤྱོད་པ།
དངོས་གྲུབ་ཀྱི་རྟེན། གྲུབ་པ་གང་ཐོབ།
མཁའ་སྤྱོད་དུ་
རྐྱེན་དཔེ་སྒྲུབ་ཏུ་
ཆོས་སློང་སརོ་ན་ག་ར།
གཤེགས། །
འཁུར་ནས་སྤྱོད་པ།
མཆོག་གི་དངོས་
ཕྱུགས་དར་
ཅུད་།
མཚན་རྒྱ་སྐད། བོད་སྐད། ཡུལ། རིགས།
མཚན་མེད་པའི་
སློབ་དཔོན་ཙ་ཏ་པ།
མཁན།
རྣལ་འབྱོར་པ།
སློབ་དཔོན་བྷ་ཏ་པ། བྲམ་ཟེ་པ། མ་ཎི་དྷ་ར་བྲམ་ཟེ།
མཚན་མེད་པའི་
རྣལ་འབྱོར་པ།
སློབ་དཔོན་རྡོ་ཁན་ གཉིས་གཅིག་
ཕྱགས་དར་ མཚན་མེད་པའི་རྣལ་
ཏུ་བྱེད་པ། ་|
ཁྲོད་པ། འབྱོར་པ།
སློབ་དཔོན་ཨ་ཛུ་ཀི། ལེ་ལོ་ཅན། ལོ་པུ་ཌ།
མཚན་མེད་པའི་རྣལ་
སློབ་དཔོན་པ་ཀ་ལ་ སྒྲོན་པ།
མཚན་མེད་པའི་རྣལ་
ར་ཛ་པུ་ར།
སྤྲང་པོ།
མཁའ་སྤྱོད་དུ་
གཤེགས་པ།
མི་ ཟབ་ པའི་ རྫོགས་
རིམ།
རྗེ་རིགས། །འབྱོར་པ།
རྟག་ཏུ་ཉལ་ནས་
སྤྱོད་ལམ་བྱེད་པ།
དུར་ཁྲོད་དུ་གབ་
ནས་སྡོད་པ།
བདག་གཞན་གཉིས་ མཁའ་སྤྱོད་དུ་
མེད་ཀྱི་གདམས་པ། གཤེགས་པ།
ཁྲུས་བྱེད་པ། །
མཁའ་སྤྱོད་དུ་
གཤེགས།
སློབ་དཔོནཌོམ་བི་པ། ཁྲུས་མཁན།
པ་ཌ་ན་ག་ར། །
ཁྲུས་ མཁན་
སློབ་དཔོན་མེ་ཀོ་པ། དུར་ཁྲོད་པ།
མཚན་མེད་པའི་རྣལ་
འབྱོར་པ།
མཚན་མེད་བའི་རྣལ་
འབོད་
དུར་ཁྲོད་དུ་
གནས་པ། །
པ་རི་པུ་ཏྲ།
མཁའ་སྤྱོད་དུ་
མགར་བ།
མགར་བའི་ལས།
སློབ་དཔོན་ཀ་མ་རི། མགར་བ།
སློབ་དཔོན་ཛ་ལནྡྷ་ འབར་བ་
ར་བ།
འཛིན།
སློབ་དཔོན་ར་ཧུ་ལ།
སྒྲ་གཅན་
བྲམ་ཟེ།
ན་ག་ར།
མཁའ་འགྲོ་མ། །
མཁའ་སྤྱོད་དུ་
རྫོགས་རིམ།
བས་
དམངས་
ཀ་མ་རུ་པ།
རྣལ་འབྱོར་པ།
ཐིག་ལེའི་གདམས་པ།
མཁའ་སྤྱོད་དུ་
ཕེབས།
འཛིན།
ཆོས་སྨྲ་
སློབ་དཔོན་དྷརྨ་པ།
དེ་ཝིན་ག་རི།
པ
པཎྜི་ཏ་རྒན་ མཁའ་འགྲོམ།
དམངས
སློབ་དཔོན་རྡོ་ཀ་རི་སྣོད་འཁུར་
ས་ལི་པུ་ཏཱ།
རྣལ་འབྱོར་པ།



ཡུལ།
རིགས།
བླ་མ།
དངོས་གྲུབ་ཀྱི་རྟེན། གྲུབཔ་གང་ཐོག
རྟེན།
མཚན་རྒྱ་སྐད། བོད་སྐད།
སློབ་དཔོན་མེ་དྷ་ནི། ཞིང་པ།
ས་ལི་པུ་ཏྲ།
དམངས་
རིགས།
རྣལ་འབྱོར་པ། །
སད་ཛ་ལ།
བྲམ་ཟེ།
མཆོག་གི་དངོས་
གྲུབ།
སློབ་དཔོན་དྲིལ་བུ་པ།
རྣལ་འབྱོར་
སློབ་དཔོན་ཡ་ཡོ་ཀི། ཐེད་པ།
ཨོ་ཏནྟ་པུ་རི།
གདོལ་པ། [ཤ་ཝ་རི་པ།
རྒྱ
=ཚ++%D，
ཉལ་བ་ལ་
མ་གྷ་ལ་པུ་རི།
དམངས་
མེ་ཏྲི་པ།
སློབ་དཔན་ཅབ་དགའ་བ།
མི་ཟབ་པའི་
རྫོགས་རིམ།
ལས་མཐུན་པའི་
གདམས་ངག་
སློབ་དཔོན་གུ་དྷུ་རི་བྱ་གསེད་
དྷི་པུ་ཤ་ཀ་ར།
བྱ་པ།
རྣལ་འབྱོར་པ།
བྲམ་ཟེ།
རིན་ཆེན་གྲགས་པ།
ལངས།
བི་བུ་ན་ག་ར།
རྒྱལ་རིགས། མཚན་མེད་པའི་དགེ་སློང་
སློབ་ དཔོན་ ལུ་ ཅིང་ ཅོག་འདུག་ཀོག་
ཀའི། །
སློབ་དཔོན་ཀམ་ཀ་ལ། གདུ་བུ་པ།
སློབ་དཔོན་ཀམ་པ་ལི། ལ་ཝ་པ།
སློབ་དཔོན་ལྷ་དེ་པ། །འདྲེག་པ།
སློབ་དཔོན་ཏེཅུ་པ། ཆོ་ལོ་པ།
རང་ཡུམ་མཁའ་འགྲོ་
རྒྱལ་སྲས།
ཀན་མ་ར།
དགེ་སློང་ཞིག
རྣལ་འབྱོར་པ།
དམངས་
ཀོ་ཤམ་བྷི།
སློབ་དཔོན་ཀུ་ཀུ་རི་ཁྱི་ལ་དགའ་བ།
སློབ་དཔོན་ཀུ་ཚྭ་ལི།



མཇུག་བྱང་།
གྲུབ་ཆེན་བརྒྱད་ཅུ་རྩ་བཞིའི་བརྙན་དེབ་འདི་ཉིད་དཔར་ལེན་དཔེ་སྒྲིག་ཞུས་པ་འདི་ནི་ཁོ་བོ་ཆོས་
དད་ཆེ་བས་མ་ཡིན་པར་གནའ་བཟང་དེང་སྤྱོད་དང་ཕྱི་བཟང་ཀྲུང་སྤྱོད་ཀྱི་དགོངས་དོན་ལྟར་རྩོད་སྒྲུབ་རིག་
པའི་སྒོ་ནས་སྙིགས་དོར་བཅུད་ལེན་དང་བཅས་བོད་བརྒྱུད་གསང་སྔགས་རིག་གནས་སོགས་རྩ་ཆེའི་རིག་
གནས་དངོས་རྫས་དང་དཔྱད་ཡིག་རྣམས་ལ་ཡང་དག་པའི་ངོས་འཛིན་དང་བདག་གཉེར་ལེགས་སྐྱོང་བྱ་རྒྱུ།
རྒྱལ་ཁབ་ཕྱི་ནང་དུ་ངོ་མཚར་ཆེ་བའི་བོད་ཀྱི་རིག་གནས་ངོ་སྤྲོད་དང་ཆབས་ཅིག་བོད་ཀྱི་ཆབ་སྲིད་དང་།
དཔལ་འབྱོར། རིག་གནས། ཆོས་ལུགས། སྒྱུ་རྩལ་སོགས་ལ་ཞིབ་འཇུག་བྱ་རྒྱུར་གལ་ཆེའི་དཔྱད་གཞིར་
དམིགས་ཏེ་དཔར་ལེན་དཔེ་སྒྲིག་ཞུས་ཁུལ་ཡིན་ལགས། བརྙན་དེབ་འདིའི་དཔར་ལེན་དཔེ་སྒྲིག་ལས་ཀའི་
བརྒྱུད་རིམ་ནང་སྐབས་དེའི་སེ་ར་དགོན་པའི་དམངས་གཙོ་བདག་གཉེར་ཨུ་ཡོན་ལྷན་ཁང་དང་ཀྲུའུ་རེན་
དཀོན་མཆོག་དར་རྒྱས་ལགས། ལྷ་ས་གྲོང་ཁྱེར་ཆོས་དོན་ཅུད་ཀྱི་ཅུད་ཀྲང་བྱམས་པ་སྨོན་ལམ་ལགས་བཅས་
ཀྱིས་རྒྱབ་སྐྱོར་ཤུགས་ཆེན་གནང་བ་དང་། ལྷག་དོན་རྒྱལ་ཁབ་རིམ་པའི་མཁས་དབང་ཆེན་པོ་དགེ་ཆེ་དུང་
དཀར་བློ་བཟང་འཕྲིན་ལས་རིན་པོ་ཆེ་མཆོག་གི་ཞིབ་ཕྲའི་མཛུབ་ཁྲིད་ཐོབ་པ་མ་ཟད། དམ་པ་དེའི་སྐུ་ཚེའི་
མཐའ་མཇུག་ཏུ་ཡང་བརྙན་དེབ་འདི་ཉིད་དཔེ་སྒྲིག་ཡག་པོ་ཡོང་ཕྱིར་ཐུགས་ཁུར་ཆེ་བཞེས་ཀྱིས་སྙུན་གཞི་
དང་སྐུ་ངལ་ལ་མ་འཛེམས་པར་གྲུབ་ཆེན་བརྒྱད་ཅུ་རྩ་བཞིའི་རྣམ་ཐར་དང་དཔར་རིས་ལ་གཟིགས་ནས་གྲུབ་
ཆེན་སོ་སོའི་མཚན་རྒྱ་སྐད་དང་། བོད་སྐད། འཁྲུངས་ཡུལ། རིགས་རྒྱུད། བླ་མ་སུ་ཡིན། དངོས་གྲུབ་
ཀྱི་རྟེན་གང་ཡིན། གྲུབ་པ་གང་ཐོབ། རྟེན་གང་ཡིན། སྤྱོད་པ་གང་ཡིན་བཅས་གང་བཀོད་ཐུབ་པ་རྣམས་
ཀློག་པ་པོ་ཚོས་གཟིགས་བདེ་བའི་ཆེད་དུ་ཆེད་མངགས་རེའུ་མིག་བཟོས་ཏེ་སྩོལ་གནང་མཛད་པ་དེས་བརྙན་
དེབ་འདིའི་རིག་གཞུང་གི་རིན་ཐང་ཇེ་ཆེར་ཕྱིན་ཡོད་པ་ནི་སྨོས་མི་དགོས། ད་ཆ་བརྙན་དེབ་འདི་ཉིད་
དངོས་སུ་དཔེ་སྐྲུན་ཐུབ་པའི་གོ་སྐབས་འདི་དང་བསྟུན་ནས་ཐོག་མཐའ་བར་གསུམ་དུ་བརྙན་དེབ་འདི་དང་
རྒྱུན་དུ་ཁོ་བོའི་ལས་དོན་ཐད་ཐུགས་ཁུར་དང་རྒྱབ་སྐྱོར་གནང་མཁན་སློབ་དཔོན་དང་ལས་རོགས་རྣམས་ལ་



སྙིང་དབུས་ནས་ཐུགས་རྗེ་ཆེ་ཞུ་རྒྱུ་དང་། ལྷག་པར་བརྙན་དེབ་འདི་ཉིད་དཔེ་སྐྲུན་ཐད་བོད་ལྗོངས་སྤྱི་
ཚོགས་ཚན་རིག་ཁང་གི་དབུ་ཁྲིད་མཆོག་ནས་ཐུགས་དགོངས་ཟབ་བཞེས་ཀྱིས་དཔེ་སྐྲུན་གྱི་མ་གནས་གྲོན་
དངུལ་ཐད་རོགས་སྐྱོར་གང་ནུས་ཐག་གཅོད་གནང་སྐྱོང་བྱུང་བར་འདིར་ལྷན་ཅིག་ཏུ་སྙིང་དབུས་ནས་
བཀའ་དྲིན་ཆེ་ཞུ།
གྲུབ་ཆེན་བརྒྱད་ཅུ་རྩ་བཞིའི་བརྙན་དེབ་འདིའི་གླེང་གཞིའི་ཚབ་ཏུ་ཁོ་བོས་སྔོན་འགྲོའི་གཏམ་ཞེས་མ་
ཤེས་ཤེས་མདོག་གིས་ནང་བསྟན་གསང་སྔགས་ཀྱི་ལོ་རྒྱུས་རྒྱ་མཚོ་ལས་ཆུ་ཐིགས་ཙམ་ཞིག་ངོ་སྤྲོད་ཞུས་ཁུལ་
ལགས་ཀྱང་། རང་ཉིད་ལོ་རྒྱུས་ཤེས་བྱ་དང་ཆོས་ལུགས་རིག་ནས་ཀྱི་ཤེས་བྱའི་ཆུ་ཚད་དམན་པའི་དབང་
གིས་ནང་དོན་འགོད་ཕྱོགས་དང་གོ་རིམ་སྒྲིག་སྟངས་སོགས་གང་ཅིར་ནོངས་འཛོལ་གྱི་ཆ་ཇི་སྙེད་ཡོད་པ་
གདོན་མི་ཟ་བར་མཁྱེན་རྒྱ་ཡངས་པའི་རྒྱ་ཆེའི་གཟིགས་པ་པོ་རྣམས་ཀྱིས་སྐྱོན་སེལ་ཡོ་བསྲང་གི་དགོངས་
འཆར་ལྷུག་སྩོལ་ཡོད་པ་དགོངས་འཇགས་འཚལ།



གྲུབ་ཆེན་བརྒྱད་ཅུའི་རྣམ་ཐར་དད་ཞལ་ཐང་།
རྩོམ་སྒྲིག་པ།
ཚེ་དབང་རིན་ཆེན།
རྩོམ་སྒྲིག་འགན་འཁུར་བ། ཨོ་རྒྱན་ཆོས་འཕེལ།
མཛེས་རྩལ་འགན་འཁུར་བ། ངག་དབང་ཆོས་གྲགས།
མདུན་ཤོག་འཆར་འགོད་པ། ངག་དབང་ཆོས་གྲགས།
གློག་ཀླད་པར་གཞི་སྒྲིག་མཁན། ཚེ་གཡང་།
དཔེ་སྐྲུན་འགྲེམས་སྤེལ་ཚན་པ། བོད་ལྗོངས་མི་དམངས་དཔེ་སྐྲུན་ཁང་།(ལྷ་ས་གླིང་སྐོར་བྱང་ལམ་སྒོ་ཨང་20)
པར་འདེབས་ཚན་པ།
སི་ཁྲོན་ཤིན་ཧྭ་ཚོན་ལྡན་པར་འདེབས་བཟོ་གྲྭ།
དེབ་ཚད། །
787x1092_1/16
པར་ཤོག
7.125
བར་འཇུག་ཤོག་གྲངས། 56
ཡིག་གྲངས།
ཁྲི་13
པར་གཞི།
2005ལོའི་ཟླ་8པར་པར་གཞི་1བསྒྲིགས།
པར་ཐེངས།
2005ལོའི་ཟླ་8པར་པར་ཐེངས་1བཏབ།
པར་གྲངས།
01-1,000
དཔེ་དེབ་ཨང་རྟགས།
ISBN7-223-01520-9/B-63
རིན་གོང་སྒོར། །
68.00
པར་གཞི་སྒེར་བདག་ཡིན་པས་འདྲ་བཅོས་པར་འདེབས་མི་ཆོག



(责任编辑:乌金群培
97872230520">
ISBN 7-223-01520-9/8.63
民文(藏41)定价:68.00元
